 1.        TAURON POLSKA ENERGIA S.A. I GRUPA KAPITAŁOWA TAURON
Na podstawie art. 55 ust. 2a Ustawy z dnia 29 września 1994 r. o rachunkowości (Dz. U. 2021 r. poz. 217) oraz § 71 ust. 8 Rozporządzenia Ministra Finansów z dnia 29 marca 2018 r. w sprawie informacji bieżących i okresowych przekazywanych przez emitentów papierów wartościowych oraz warunków uznawania za równoważne informacji wymaganych przepisami prawa państwa niebędącego państwem członkowskim (Dz. U. 2018 r. poz. 757), TAURON Polska Energia S.A. sporządziła sprawozdanie Zarządu z działalności TAURON Polska Energia S.A. oraz sprawozdanie Zarządu z działalności Grupy Kapitałowej TAURON Polska Energia S.A. w formie jednego dokumentu.

Równocześnie wskazuje się, że na podstawie art. 49b ust. 9 i art. 55 ust. 2c Ustawy z dnia 29 września 1994 r. o rachunkowości (Dz. U. 2021 r. poz. 217) TAURON Polska Energia S.A. sporządziła Sprawozdanie na temat informacji niefinansowych Grupy Kapitałowej TAURON zgodnie z wymogami określonymi w art. 49b ust. 2-8 ww. ustawy, w formie odrębnego dokumentu.

1.1.       Podstawowe informacje
Jednostką dominującą Grupy Kapitałowej TAURON jest TAURON Polska Energia S.A. (zwana w dalszej części niniejszego sprawozdania Spółką lub TAURON), która została utworzona w dniu 6 grudnia 2006 r. w ramach realizacji Programu dla elektroenergetyki. Spółka została zarejestrowana w Krajowym Rejestrze Sądowym w dniu 8 stycznia 2007 r. pod firmą Energetyka Południe S.A. Zmianę firmy Spółki na obecną, tj. TAURON Polska Energia S.A. zarejestrowano w dniu 16 listopada 2007 r.

Spółka nie posiada oddziałów (zakładów).

Grupa Kapitałowa TAURON Polska Energia S.A. (Grupa Kapitałowa TAURON) jest pionowo zintegrowaną grupą energetyczną zlokalizowaną w południowej części Polski. Grupa Kapitałowa TAURON prowadzi działalność we wszystkich kluczowych segmentach rynku energetycznego (z wyłączeniem przesyłu energii elektrycznej leżącego wyłącznie w gestii Operatora Systemu Przesyłowego - OSP), tj. w obszarze wydobycia węgla kamiennego, wytwarzania, dystrybucji oraz sprzedaży energii elektrycznej i ciepła.

Rysunek nr 1. Grupa Kapitałowa TAURON



1.2.       Segmenty działalności

Działalność operacyjna Grupy Kapitałowej TAURON, zgodnie z przyjętym w dniu 23 lutego 2021 r. zaktualizowanym Modelem Biznesowym i Operacyjnym Grupy TAURON (Model Biznesowy), prowadzona jest w jednostkach zdefiniowanych jako: Centrum Korporacyjne, Obszary Biznesowe (Handel, Wydobycie, Wytwarzanie, OZE, Ciepło, Dystrybucja i Sprzedaż) oraz Centra Usług Wspólnych (CUW).

Szczegółowa informacja dotycząca Modelu Biznesowego została przedstawiona w pkt 1.9. niniejszego sprawozdania.

Dla potrzeb raportowania wyników Grupy Kapitałowej TAURON przyporządkowano działalność Grupy Kapitałowej TAURON do następujących 5 głównych Segmentów, nazywanych również w niniejszym sprawozdaniu Obszarami:

Segment Wydobycie, który obejmuje głównie wydobycie, wzbogacanie i sprzedaż węgla kamiennego w Polsce. Działalność w tym Segmencie prowadzona jest przez TAURON Wydobycie S.A. (TAURON Wydobycie).

 

Segment Wytwarzanie, który obejmuje głównie wytwarzanie energii elektrycznej w źródłach konwencjonalnych, w tym w kogeneracji, jak również wytwarzanie energii elektrycznej w procesie spalania biomasy. Segment ten obejmuje również wytwarzanie i sprzedaż ciepła. Działalność w tym Segmencie prowadzona jest przez TAURON Wytwarzanie S.A. (TAURON Wytwarzanie) i Nowe Jaworzno Grupa TAURON sp. z o.o. (Nowe Jaworzno Grupa TAURON) oraz TAURON Ciepło sp. z o.o. (TAURON Ciepło). W tym Segmencie ujęta jest również TAURON Serwis sp. z o.o. (TAURON Serwis), zajmująca się głównie działalnością remontową urządzeń wytwórczych.

Segment Odnawialne Źródła Energii, który obejmuje wytwarzanie energii elektrycznej w źródłach odnawialnych w elektrowniach wodnych, wiatrowych i solarnych. Działalność w tym Segmencie prowadzona jest przez TAURON EKOENERGIA sp. z o.o. (TAURON EKOENERGIA), Marselwind sp. z o.o. (Marselwind), TEC1 sp. z o.o. (TEC1), TEC2 sp. z o.o.1 (TEC2) i TAURON Zielona Energia sp. z o.o. (TAURON Zielona Energia, dawniej: TEC3 sp. z o.o.) oraz 10 spółek nabytych we wrześniu 2019 r., tj.: TEC1 sp. z o.o. Mogilno I spółka komandytowa, TEC1 sp. z o.o. Mogilno II spółka komandytowa, TEC1 sp. z o.o. Mogilno III spółka komandytowa, TEC1 sp. z o.o. Mogilno IV spółka komandytowa, TEC1 sp. z o.o. Mogilno V spółka komandytowa, TEC1 sp. z o.o. Mogilno VI spółka komandytowa, TEC1 sp. z o.o. EW Śniatowo spółka komandytowa, TEC1 sp. z o.o. EW Dobrzyń spółka komandytowa, TEC1 sp. z o.o. EW Gołdap spółka komandytowa, TEC1 sp. z o.o. Ino 1 spółka komandytowa. Ponadto, począwszy od sprawozdania za rok zakończony dnia 31 grudnia 2020 r., do Segmentu OZE przypisane są również AVAL-1 Sp. z o.o. (AVAL-1) oraz Wind T1 Sp. z o.o. (Wind T1). Do Segmentu OZE klasyfikuje się także aktywa związane z wytwarzaniem energii w źródłach fotowoltaicznych TAURON Wytwarzanie. W związku z nabyciem w dniu 10 czerwca 2021 r. przez TAURON EKOENERGIA udziałów w Polpower sp. z o. o. (Polpower), począwszy od sprawozdania za okres zakończony dnia 30 czerwca 2021 r. nabywane aktywa również przypisywane są do Segmentu OZE.

1W dniu 1 lipca 2021 r. Sąd Rejonowy Katowice-Wschód w Katowicach, VIII Wydział Gospodarczy Krajowego Rejestru Sądowego zarejestrował połączenie TEC3 (Spółka Przejmująca) z TEC2 (Spółka Przejmowana).

Segment Dystrybucja, który obejmuje dystrybucję energii elektrycznej z wykorzystaniem sieci dystrybucyjnych położonych na terenie województw: małopolskiego, dolnośląskiego, opolskiego, śląskiego, częściowo: świętokrzyskiego, podkarpackiego, łódzkiego, wielkopolskiego oraz lubuskiego. Działalność w tym Segmencie prowadzona jest przez TAURON Dystrybucja S.A. (TAURON Dystrybucja), która wykorzystuje nowoczesne rozwiązania technologiczne i posiada potencjał gwarantujący klientom bezpieczeństwo zasilania i wysoki standard świadczonych usług. Dla zapewnienia realizacji celów strategicznych TAURON Dystrybucja aktywnie poszukuje rozwiązań innowacyjnych, uczestniczy w pracach badawczo-rozwojowych oraz wdraża nowe technologie, ze szczególnym uwzględnieniem technologii smart grid. Ponadto, dąży do budowy nowoczesnego Segmentu Dystrybucja poprzez zintegrowanie struktur i procesów obszaru, utrzymanie pozycji lidera na rynku polskim w dziedzinie bezpieczeństwa i efektywności sieci oraz przygotowanie infrastruktury sieciowej i organizacji do rozwoju źródeł rozproszonych. W tym Segmencie ujęta jest również TAURON Dystrybucja Pomiary sp. z o.o. (TAURON Dystrybucja Pomiary), która zajmuje się głównie obsługą techniczną układów pomiarowych energii elektrycznej oraz pozyskiwaniem danych pomiarowych.

Segment Sprzedaż, który obejmuje sprzedaż energii elektrycznej i gazu ziemnego do klientów końcowych oraz handel hurtowy energią elektryczną, gazem ziemnym i produktami pochodnymi, jak również obrót i zarządzanie uprawnieniami do emisji CO2, prawami majątkowymi wynikającymi ze świadectw pochodzenia będącymi potwierdzeniem wytworzenia energii elektrycznej w źródłach odnawialnych, w kogeneracji, prawami majątkowymi wynikającymi ze świadectw efektywności energetycznej, paliwami i usługami oświetleniowymi. Działalność w tym Segmencie prowadzona jest przez TAURON, TAURON Sprzedaż sp. z o.o. (TAURON Sprzedaż), TAURON Sprzedaż GZE sp. z o.o. (TAURON Sprzedaż GZE), TAURON Czech Energy s.r.o. oraz TAURON Nowe Technologie S.A. (TAURON Nowe Technologie) świadcząca usługi dla klientów biznesowych i indywidualnych w zakresie m.in. innowacyjnych produktów i usług związanych z nowoczesnym oświetleniem Led, produktami smart city, e-mobility oraz efektywnością energetyczną, eksploatacji sieci SN/nN, budowy stacji ładowania pojazdów elektrycznych.

Oprócz głównych Segmentów działalności Grupa Kapitałowa TAURON prowadzi również działalność prezentowaną w ramach Pozostałej działalności, która obejmuje m.in.: obsługę klientów Grupy Kapitałowej TAURON, świadczenie usług wsparcia dla spółek Grupy Kapitałowej TAURON w zakresie rachunkowości, zarządzania kadrami i teleinformatyki, prowadzoną przez TAURON Obsługa Klienta sp. z o.o. (TAURON Obsługa Klienta), jak również działalność związaną z wydobyciem kamienia, w tym kamienia wapiennego na potrzeby energetyki, hutnictwa, budownictwa i drogownictwa, a także w zakresie produkcji sorbentów przeznaczonych do instalacji odsiarczania spalin metodą mokrą oraz do wykorzystania w kotłach fluidalnych, prowadzoną przez Kopalnię Wapienia „Czatkowice” sp. z o.o. (KW Czatkowice). W Pozostałej działalności ujęte są również: Finanse Grupa TAURON sp. z o.o. (Finanse Grupa TAURON) zajmująca się działalnością finansową, Bioeko Grupa TAURON sp. z o.o. (Bioeko Grupa TAURON) zajmująca się głównie zagospodarowywaniem ubocznych produktów spalania i wydobycia węgla, pozyskiwaniem, transportem i przetwarzaniem biomasy, Wsparcie Grupa TAURON sp. z o.o. (Wsparcie Grupa TAURON), zajmująca się głównie administracją nieruchomości, ochroną mienia, a także obsługą techniczną pojazdów oraz Polska Energia - Pierwsza Kompania Handlowa sp. z o.o. (PEPKH).

Poniższy rysunek przedstawia lokalizację kluczowych aktywów Grupy Kapitałowej TAURON oraz obszar dystrybucyjny, na którym działalność prowadzi TAURON Dystrybucja, jako Operator Systemu Dystrybucyjnego (OSD).

Rysunek nr 2. Lokalizacja kluczowych aktywów Grupy Kapitałowej TAURON



Organizacja Grupy Kapitałowej TAURON i jej zmiany oraz jednostki podlegające konsolidacji

Na dzień 31 grudnia 2021 r. oraz na dzień sporządzenia niniejszego sprawozdania do kluczowych spółek Grupy Kapitałowej TAURON, oprócz jednostki dominującej TAURON, zaliczało się 35 spółek zależnych, objętych konsolidacją, które zostały wskazane poniżej.

Ponadto Spółka na dzień 31 grudnia 2021 r. oraz na dzień sporządzenia niniejszego sprawozdania w sposób bezpośredni lub pośredni posiadała udziały w 36 pozostałych spółkach.

Jednostki podlegające konsolidacji

Poniższy rysunek przedstawia strukturę Grupy Kapitałowej TAURON, uwzględniającą spółki objęte konsolidacją, według stanu na dzień 31 grudnia 2021 r.

Rysunek nr 3. Struktura Grupy Kapitałowej TAURON, uwzględniająca spółki objęte konsolidacją, według stanu na dzień 31 grudnia 2021 r.



Zmiany w organizacji

W 2021 r. oraz do dnia sporządzenia niniejszego sprawozdania miały miejsce następujące zmiany w organizacji Grupy Kapitałowej TAURON: 

Zbycie przez TAURON posiadanych udziałów w PGE EJ1 sp. z o.o. (PGE EJ 1)

W dniu 26 marca 2021 r. TAURON podpisał ze Skarbem Państwa umowę sprzedaży udziałów w PGE EJ 1 odpowiedzialnej za przygotowanie i realizację inwestycji polegającej na budowie i eksploatacji pierwszej polskiej elektrowni jądrowej.

Zgodnie z postanowieniami powyższej umowy TAURON sprzedał Skarbowi Państwa wszystkie posiadane przez Spółkę 532 523 udziały w PGE EJ 1 stanowiące 10% kapitału zakładowego oraz reprezentujące 10% głosów na Zgromadzeniu Wspólników PGE EJ 1.

Cena sprzedaży powyższych udziałów wyniosła 53 136 200 zł. Płatność za udziały w PGE EJ 1 nastąpiła w dniu 31 marca 2021 r. Po zamknięciu transakcji TAURON nie posiada udziałów w PGE EJ 1.

Umowa sprzedaży 100% udziałów w PGE EJ 1 na rzecz Skarbu Państwa została podpisana przez wszystkie podmioty posiadające udziały w PGE EJ 1, tj. TAURON, PGE Polska Grupa Energetyczna S.A. (PGE), Enea S.A. (Enea) oraz KGHM Polska Miedź S.A. (KGHM Polska Miedź). Cena sprzedaży za 100% udziałów wyniosła 531 362 000 zł.

Sprzedaż udziałów w PGE EJ 1 stanowi realizację jednego z kierunków strategicznych ogłoszonych przez TAURON w dniu 27 maja 2019 r.

Nabycie przez TAURON EKOENERGIA 100% udziałów w Polpower

W dniu 10 czerwca 2021 r. TAURON EKOENERGIA nabyła 100% udziałów w Polpower sp. z o. o. z siedzibą w Jeleniej Górze, tj. 1 520 udziałów o wartości nominalnej 500 zł każdy i o łącznej wartości nominalnej 760 000 zł.

Cena nabycia udziałów nie stanowiła wartości istotnej z perspektywy wyników finansowych Grupy Kapitałowej TAURON.

Polpower realizuje projekt budowy farmy wiatrowej Majewo zlokalizowanej w Gminie Milejewo w powiecie elbląskim w województwie warmińsko-mazurskim.

Szczegółowa informacja dotycząca realizacji projektu budowy farmy wiatrowej Majewo została przedstawiona w pkt 1.7 niniejszego sprawozdania.

Połączenie TAURON Zielona Energia (dawniej: TEC3) z TEC2

W dniu 1 lipca 2021 r. Sąd Rejonowy Katowice-Wschód w Katowicach, VIII Wydział Gospodarczy Krajowego Rejestru Sądowego zarejestrował połączenie TEC3 (Spółka Przejmująca) z TEC2 (Spółka Przejmowana).

Powyższe zdarzenie było wynikiem podjęcia w dniu 21 czerwca 2021 r. uchwał dotyczących połączenia ww. spółek przez Nadzwyczajne Zgromadzenia Wspólników ww. spółek.

W wyniku połączenia kapitał zakładowy TEC3 został podwyższony z kwoty 6 025 000 zł do kwoty 6 025 050 zł w drodze utworzenia 1 nowego niepodzielnego udziału o wartości nominalnej 50 zł.

Połączenie TEC3 i TEC2 jest elementem realizacji Koncepcji programu optymalizacji struktury Grupy TAURON przyjętej przez Zarząd w dniu 10 grudnia 2020 r.

W dniu 15 września 2021 r. Nadzwyczajne Zgromadzenie Wspólników TEC3 sp. z o.o. podjęło uchwałę o zmianie firmy spółki na TAURON Zielona Energia sp. z o.o. (TAURON Zielona Energia).

W dniu 8 października 2021 r. Sąd Rejonowy Katowice-Wschód w Katowicach, VIII Wydział Gospodarczy Krajowego Rejestru Sądowego zarejestrował zmianę firmy TEC3 spółka z ograniczoną odpowiedzialnością na TAURON Zielona Energia spółka z ograniczoną odpowiedzialnością.

Zmiana klasyfikacji aktywów netto TAURON Ciepło

Zarząd TAURON po przeprowadzeniu rynkowej weryfikacji możliwości zbycia TAURON Ciepło oraz uwzględnieniu aktualnych perspektyw rozwoju krajowego sektora ciepłowniczego, w dniu 22 grudnia 2021 r. podjął decyzję o pozostawieniu TAURON Ciepło w strukturach Grupy Kapitałowej TAURON.

Grupa Kapitałowa TAURON na dzień 31 grudnia 2021 r. oceniła, że w stosunku do aktywów i zobowiązań spółki TAURON Ciepło nie są dłużej spełnione wynikające z MSSF 5 Aktywa trwałe przeznaczone do sprzedaży oraz działalność zaniechana warunki w zakresie klasyfikacji aktywów netto TAURON Ciepło jako grupy do zbycia przeznaczonej do sprzedaży, oraz działalności TAURON Ciepło jako działalności zaniechanej.

W celu zapewnienia porównywalności danych w skonsolidowanym sprawozdaniu finansowym za rok zakończony dnia 31 grudnia 2021 r., Grupa Kapitałowa TAURON dokonała odpowiedniego przekształcenia danych porównywalnych w zakresie prezentacji i wyceny aktywów i zobowiązań TAURON Ciepło za rok zakończony dnia 31 grudnia 2020 r. i na dzień 31 grudnia 2020 r. Aktywa i zobowiązania TAURON Ciepło po przekształceniu prezentowane są w odpowiednich pozycjach skonsolidowanego sprawozdania z sytuacji finansowej. Wartość aktywów i zobowiązań oparta została na wartości odzyskiwalnej poszczególnych ośrodków wypracowujących przepływy pieniężne spółki TAURON Ciepło, którą stanowi wartość użytkowa tych ośrodków na dzień 31 grudnia 2020 r., oszacowana w ramach przeprowadzonych przez Grupę Kapitałową TAURON na dzień 31 grudnia 2020 r. testów na utratę wartości. Dane porównywalne zostały przekształcone w ten sposób, jak gdyby aktywa i zobowiązania TAURON Ciepło w poprzednich okresach sprawozdawczych nie zostały zaklasyfikowane jako grupa do zbycia przeznaczona do sprzedaży i nie były wycenione do wartości godziwej.

Szczegółowa informacja dotycząca decyzji o pozostawieniu TAURON Ciepło w strukturach Grupy Kapitałowej TAURON została przedstawiona w pkt 2.6 niniejszego sprawozdania.

1.3.       Powiązania organizacyjne lub kapitałowe z innymi podmiotami

Oprócz powiązań kapitałowych ze spółkami przedstawionymi w pkt 1.3. niniejszego sprawozdania, powiązania organizacyjne lub kapitałowe obejmują istotne spółki współzależne, w których Spółka posiadała bezpośredni lub pośredni udział, a do których według stanu na dzień 31 grudnia 2021 r. zaliczyć należy spółki wymienione
w poniższej tabeli.

Poniższa tabela przedstawia wykaz istotnych spółek współzależnych na dzień 31 grudnia 2021 r.

Tabela nr 1. Wykaz istotnych spółek współzależnych, według stanu na dzień 31 grudnia 2021 r.

Spółka

Siedziba

Podstawowy przedmiot działalności

Udział TAURON w kapitale

i organie stanowiącym spółki

1.     Elektrociepłownia Stalowa Wola S.A.1

Stalowa Wola

Wytwarzanie energii elektrycznej

50,00%

2.     TAMEH HOLDING sp. z o.o.2

Dąbrowa Górnicza

Działalność firm centralnych
i holdingów

50,00%

3.     TAMEH POLSKA sp. z o.o.2

Dąbrowa Górnicza

Wytwarzanie, przesyłanie, dystrybucja

i obrót energią elektryczną i ciepła

50,00%

4.     TAMEH Czech s.r.o.2

Ostrawa,

Republika Czeska

Produkcja, handel i usługi

50,00%

1Udział w Elektrociepłowni Stalowa Wola S.A. (EC Stalowa Wola) posiadany jest przez TAURON w sposób pośredni poprzez spółkę zależną TAURON Wytwarzanie.

2Spółki tworzą grupę kapitałową. TAURON posiada bezpośredni udział w kapitale i organie stanowiącym TAMEH HOLDING sp. z o.o. (TAMEH HOLDING), która posiada 100% udział w kapitale i organie stanowiącym TAMEH POLSKA sp. z o.o. oraz TAMEH Czech s.r.o.

1.4.       Główne inwestycje krajowe i zagraniczne oraz lokaty kapitałowe

Poniżej wymieniono główne inwestycje krajowe i zagraniczne oraz lokaty kapitałowe w 2021 r. oraz do dnia sporządzenia niniejszego sprawozdania.

Objęcie lub nabycie udziałowych papierów wartościowych w ramach spółek Grupy Kapitałowej TAURON

Poniższa tabela przedstawia zestawienie podwyższeń kapitałów własnych w spółkach Grupy Kapitałowej TAURON w 2021 r. oraz do dnia sporządzenia niniejszego sprawozdania.

Tabela nr 2. Zestawienie podwyższeń kapitałów własnych w spółkach Grupy Kapitałowej TAURON w 2021 r. oraz do dnia sporządzenia niniejszego sprawozdania

Spółka

Wartość dokapitalizowania (łączna cena objęcia

akcji / udziałów)

Spółka obejmująca

akcje / udziały

Wartość nominalna objętych

akcji / udziałów

Data podjęcia uchwały przez ZW / WZ

Struktura kapitału zakładowego po podwyższeniu

1.     Polpower

16 250 000 zł

TAURON EKOENERGIA

162 500 zł

26.10.2021 r.

TAURON

EKOENERGIA 100%

Wniesienie dopłat do kapitału PEPKH

W wykonaniu uchwały Nadzwyczajnego Zgromadzenia Wspólników PEPKH z dnia 17 marca 2021 r. dotyczącej nałożenia na TAURON, jako jedynego wspólnika obowiązku wniesienia dopłat do udziałów, w dniu 24 marca 2021 r. TAURON wniósł dopłaty do kapitału zakładowego powyższej spółki w łącznej wysokości 10 800 tys. zł.

Wniesienie powyższych dopłat miało na celu spełnienie wymogów Prezesa Urzędu Regulacji Energetyki odnośnie posiadania przez PEPKH określonego poziomu środków finansowych wystarczających do prawidłowego prowadzenia działalności koncesjonowanej w zakresie obrotu energią elektryczną.

Nabycie udziałów w spółce Nowe Jaworzno Grupa TAURON

W dniu 22 grudnia 2021 r. TAURON zawarł z Funduszem Inwestycji Infrastrukturalnych – Kapitałowy Fundusz Inwestycyjny Zamknięty Aktywów Niepublicznych umowę, na mocy której TAURON nabył 176 000 udziałów w Nowe Jaworzno Grupa TAURON reprezentujących 13,71% liczby głosów na Zgromadzeniu Wspólników Nowe Jaworzno Grupa TAURON.

Cena nabycia udziałów wyniosła 1 061 385 146,18 zł.

W konsekwencji TAURON został jedynym wspólnikiem Nowe Jaworzno Grupa TAURON posiadającym 1 284 020 udziałów w kapitale zakładowym reprezentujących 100% liczby głosów na Zgromadzeniu Wspólników Nowe Jaworzno Grupa TAURON.

Szczegółowa informacja w powyższym zakresie została przedstawiona w pkt 12.2. niniejszego sprawozdania.

Objęcie lub nabycie udziałowych papierów wartościowych w pozostałych spółkach z udziałem kapitałowym TAURON

Poniższa tabela przedstawia zestawienie podwyższeń kapitałów własnych w pozostałych spółkach z udziałem kapitałowym TAURON w 2021 r. oraz do dnia sporządzenia niniejszego sprawozdania.

Tabela nr 3. Zestawienie podwyższeń kapitałów własnych w pozostałych spółkach z udziałem kapitałowym TAURON w 2021 r. oraz do dnia sporządzenia niniejszego sprawozdania

 

Spółka

Wartość dokapitalizowania (łączna cena objęcia

akcji / udziałów)

Spółka obejmująca

akcje / udziały

Wartość nominalna objętych

akcji / udziałów

Data podjęcia uchwały przez

ZW / WZ

Struktura kapitału zakładowego po podwyższeniu

1.      

EEC Magenta spółka z ograniczoną odpowiedzialnością 2 ASI spółka komandytowo - akcyjna (EEC Magenta 2 ASI)

99 970 zł

EEC Ventures spółka
z ograniczoną odpowiedzialnością 2 spółka komandytowa (EEC Ventures 2)

2 950 zł

07.04.2021 r.

EEC Ventures 2

2,94%

4 900 000 zł

PFR NCBR CVC FIZAN

49 000 zł

PFR NCBR CVC FIZAN 49,03%

4 800 100 zł

TAURON

48 001 zł

TAURON 48,03%

2.      

EEC Magenta spółka z ograniczoną odpowiedzialnością  ASI spółka komandytowo- akcyjna (EEC Magenta ASI)

60 200 zł

EEC Ventures spółka z ograniczoną odpowiedzialnością 
spółka komandytowa (EEC Ventures)

1 380 zł

17.06.2021 r.

EEC Ventures 

3%

2 986 000 zł

PFR Starter FIZ

33 166 zł

PFR Starter FIZ 72,1%

2 925 800 zł

TAURON

11 454 zł

TAURON 24,9 %

3.      

EEC Magenta
ASI

106 000 zł

EEC Ventures

1 060 zł

13.10.2021 r.

EEC Ventures 3%

2 549 200 zł

PFR Starter FIZ

25 492 zł

PFR Starter FIZ 72,1%

880 400 zł

TAURON

8 804 zł

TAURON 24,9%

4.      

EEC Magenta
2 ASI

271 320 zł

EEC Ventures 2

7 980 zł

13.10.2021 r.

EEC Ventures 2

2,94%

13 300 000 zł

PFR NCBR CVC FIZAN

133 000 zł

PFR NCBR CVC FIZAN 49,03%

13 028 700 zł

TAURON

130 287 zł

TAURON 48,03%

5.  

EEC Magenta
2 ASI

141 974 zł

EEC Ventures 2

4 166 zł

17.02.2022 r

EEC Ventures 2

6 962 200 zł

PFR NCBR CVC FIZAN

69 622 zł

PFR NCBR CVC FIZAN 49,03%

6 820 200 zł

TAURON

68 202 zł

TAURON 48,03%

Podwyższenie kapitału zakładowego Huta Łaziska S.A. w upadłości układowej z siedzibą w Łaziskach Górnych (Huta Łaziska)

Postanowieniem Sądu Rejonowego Katowice-Wschód w Katowicach z dnia 12 kwietnia 2021 r. został zatwierdzony układ zawarty przez dłużnika Huta Łaziska z wierzycielami, na mocy którego w dniu 14 września 2021 r. doszło do podwyższenia kapitału zakładowego Huty Łaziska w drodze konwersji wierzytelności układowych. W wyniku powyższego w zamian za wierzytelności w łącznej wysokości 208 543 477,59 zł, TAURON przysługuje 20 854 347 akcji niemych, uprzywilejowanych co do dywidendy o wartości nominalnej 10 zł każda.

Pozostałe najistotniejsze inwestycje w aktywa finansowe o charakterze kapitałowym na dzień 31 grudnia 2021 r. obejmują zaangażowanie w następujące podmioty:

1.     

EEC Magenta spółka z ograniczoną odpowiedzialnością 2 ASI spółka komandytowo-akcyjna o wartości bilansowej 36 945 tys. zł,

2.     

Spółka Ciepłowniczo Energetyczna Jaworzno III sp. z o.o. o wartości bilansowej 29 647 tys. zł,

3.     

Przedsiębiorstwo Energetyki Cieplnej Sp. z o.o. o wartości bilansowej 24 051 tys. zł,

4.     

Energetyka Cieszyńska Sp. z o.o. o wartości bilansowej 11 266 tys. zł,

5.     

ElectroMobility Poland S.A. o wartości bilansowej 10 226 tys. zł.

Inwestycje w aktywa finansowe

W 2021 r. TAURON oraz spółki Grupy Kapitałowej TAURON nie dokonywały inwestycji w aktywa finansowe.

TAURON kontynuował finansowanie EC Stalowa Wola w formie pożyczek, których łączna suma kapitału pozostającego do spłaty na dzień 31 grudnia 2021 r. wynosiła nominalnie 413 mln zł.

Inwestycje w aktywa finansowe zostały sfinansowane ze środków własnych i środków pozyskanych w ramach modelu finansowania funkcjonującego w Grupie Kapitałowej TAURON.

Po dniu bilansowym TAURON udzielił pożyczki EC Stalowa Wola w kwocie 120 mln zł z terminem spłaty do dnia 30 czerwca 2033 r., a w przypadku zniesienia podporządkowanego charakteru pożyczki do dnia 31 grudnia 2022 r.

Szczegółowa informacja dotycząca modelu finansowania funkcjonującego w Grupie Kapitałowej TAURON została przedstawiona w pkt 7.3. niniejszego sprawozdania.

1.6.       Strategia Grupy TAURON na lata 2016-2025 i jej realizacja
Dokumentem obowiązującym jest Strategia Grupy TAURON na lata 2016-2025 (Strategia), która została przyjęta przez Zarząd Spółki i pozytywnie zaopiniowana przez Radę Nadzorczą Spółki w 2016 r.

Ze względu na wpływ zmian rynkowych i regulacyjnych na Grupę Kapitałową TAURON, w 2019 r. Zarząd Spółki przyjął, a Rada Nadzorcza Spółki pozytywnie zaopiniowała Aktualizację kierunków strategicznych w Strategii Grupy TAURON na lata 2016-2025 (Aktualizacja kierunków strategicznych), tzw. Zielony Zwrot TAURONA, będący uzupełnieniem Strategii. Obecnie finalizowane są prace nad nową Strategią Grupy Kapitałowej TAURON uwzględniającą ostatnie zmiany regulacyjne i perspektywy dla sektora elektroenergetycznego w Polsce.

Misja, Wizja i wartości

Strategia definiuje Misję i Wizję oraz określa kluczowe wartości Grupy Kapitałowej TAURON:



Misja i Wizja opisują zamierzenia strategiczne Grupy Kapitałowej TAURON, która w rozwoju sprzedaży produktów i usług dostosowanych do potrzeb klientów dostrzega duże możliwości wzrostu. Grupa Kapitałowa TAURON dostosowuje swój profil w celu pełnej koncentracji na klientach, dostrzegając potencjał nowych produktów, kompatybilnych usług, nowoczesnych kanałów kontaktu jako odpowiedzi na potrzeby klientów.

Kluczowe wartości, które wspierają realizację Strategii to Partnerstwo, Rozwój, Odwaga (PRO), które odzwierciedlają sposób, w jaki Grupa Kapitałowa TAURON chce osiągać cele biznesowe. Istotna w ramach Partnerstwa jest orientacja na klientów, budowa trwałych relacji i zaangażowanie. Rozwój oznacza nastawienie na innowacyjność, rozwój kompetencji, umiejętności i wiedzy oraz poszukiwanie coraz lepszych rozwiązań, wychodząc naprzeciw klientom i podnosząc jakość usług. Odwaga oznacza śmiałość i otwartość, determinację oraz zaangażowanie i pasję w realizacji wspólnych celów.



Strategia Grupy Kapitałowej TAURON

Strategia na lata 2016-2025, zaktualizowana w 2019 r., zapewnia stabilność finansową oraz perspektywy wzrostu, przy jednoczesnym wsparciu stabilności systemu elektroenergetycznego. Zakłada się, że długoterminowy rozwój będzie opierał się na rozwiązaniach bazujących na relacjach z klientami. Misja i Wizja odzwierciedlają taki kierunek zarządzania oraz wpisują się w koncepcję rozwoju zorientowanego na klientach.

Strategia charakteryzuje podejście do rozwoju poszczególnych Segmentów działalności Grupy Kapitałowej TAURON dzieląc je na takie, które Grupa Kapitałowa TAURON planuje mocno rozwijać, takie, które będą stanowiły podstawę stabilności finansowej oraz na takie, gdzie konieczna jest głęboka reorganizacja.

Strategia wyznacza trzy priorytety, które zakładają przekształcenie Grupy Kapitałowej TAURON w dostosowany do potrzeb rynku i klienta rozwijający się koncern energetyczny docelowo zapewniający swoim akcjonariuszom zwrot z zainwestowanego kapitału:



Na poziomie Unii Europejskiej (UE) nastąpiło przyspieszenie prac legislacyjnych mających na celu skonkretyzowanie działań zmierzających do oparcia gospodarki UE na źródłach nisko- i zeroemisyjnych. Działania te znacząco wpływają na krajowy rynek energii elektrycznej, przyspieszając transformację sektora energetycznego, co ma bezpośredni wpływ na Grupę Kapitałową TAURON i jej strategiczne decyzje. W związku z tym, Grupa Kapitałowa TAURON realizuje ogłoszoną w 2019 r. aktualizację kierunków strategicznych, czyli zrównoważoną transformację w kierunku wiodącej niskoemisyjnej grupy energetycznej w Polsce. Realizacja powyższego w połączeniu z nowoczesną filozofią zarządzania i ukierunkowaniem na klienta i jego potrzeby pozwoli na budowę innowacyjnej grupy kapitałowej.

Poniższy rysunek przedstawia podstawy wzrostu wartości Grupy Kapitałowej TAURON, których zasadność potwierdzono w przyjętej aktualizacji kierunków strategicznych:

Rysunek nr 4. Podstawy wzrostu wartości Grupy Kapitałowej TAURON



Aktualizacja kierunków strategicznych potwierdziła aktualność opisanych wyżej priorytetów Grupy Kapitałowej TAURON, akcentując konieczność budowy silnej grupy kapitałowej poprzez:

1.     

transformację miksu energetycznego w kierunku źródeł nisko- i zeroemisyjnych,

2.     

uelastycznienie portfela aktywów Grupy Kapitałowej TAURON poprzez dostosowanie aktywów górniczych do planowanego zapotrzebowania na paliwo, reorganizację Segmentu Wytwarzanie i portfela inwestycji kapitałowych.

Nadrzędnym celem w obszarze inwestycji jest dostosowanie portfela inwestycyjnego do potrzeb rynku. Aktualizacja podkreśliła konieczność koncentracji inwestycji na rozwoju odnawialnych źródeł energii. Działania inwestycyjne będą zorientowane na:

1.     

inwestycje w nisko- i zeroemisyjne źródła wytwórcze oraz rozwój i modernizację sieci dystrybucyjnej,

2.     

optymalizację struktury aktywów we wszystkich obszarach działalności oraz dostosowanie do wymogów środowiskowych,

3.     

realizację projektów inwestycyjnych, które gwarantują oczekiwany poziom zwrotu z kapitału i nie są obciążone istotnymi ryzykami rynkowymi,

4.     

wykorzystanie pozabilansowych form finansowania, w szczególności poprzez angażowanie partnerów zewnętrznych,

5.     

inwestowanie w energetykę prosumencką, rozwiązania Smart Home, Smart City, elektromobilność i usługi okołoenergetyczne oraz w przedsięwzięcia w sektorach pokrewnych do energetyki w celu uzupełnienia łańcucha wartości, w którym działa TAURON.

Poniższa tabela przedstawia cele strategiczne oraz perspektywy rozwoju w poszczególnych Segmentach działalności.

Tabela nr 4. Cele strategiczne oraz perspektywy rozwoju w poszczególnych Segmentach działalności

Cele strategiczne

Perspektywy rozwoju

Segment OZE

 

Głównym celem Segmentu OZE jest zyskowny rozwój obszaru w technologiach wiatrowych i fotowoltaicznych oraz podniesienie rentowności posiadanych aktywów wodnych.

Działania koncentrują się na poprawie efektywności operacyjnej, przy jednoczesnym przygotowaniu i realizacji projektów inwestycyjnych i rozwojowych. Przygotowywane są opcje dla rozwoju instalacji OZE poprzez budowę własnych źródeł, zakup działających instalacji oraz gotowych projektów.

Aktualizacja kierunków strategicznych wzmocniła istotność rozwoju czystej energii. Zaangażowanie w energetykę nisko- i zeroemisyjną realizowane jest poprzez:

1.  

inwestycje w lądowe farmy wiatrowe – docelowy poziom mocy wiatrowych w 2025 r.: ok. 1,1 GW, co stanowi wzrost o ok. 900 MW w stosunku do stanu na koniec 2018 r.,

2.  

inwestycje w farmy fotowoltaiczne – docelowy poziom mocy PV w 2025 r.: ok. 0,3 GW,

3.  

gotowość do udziału w projektach farm wiatrowych offshore.

Na przestrzeni ostatnich lat obserwowany jest dynamiczny rozwój źródeł OZE, szczególnie w zakresie instalacji fotowoltaicznych. Polska w ciągu 2021 r. niemal podwoiła moc w źródłach PV.

Według ogólnodostępnych źródeł, na koniec 2021 r. w Polsce moc zainstalowana fotowoltaiki wyniosła 7,7 GW, rosnąc o ponad 93% r/r.

Korzyści ekologiczne, ekonomiczne oraz gospodarcze będą w dalszym stopniu napędzać rozwój odnawialnych źródeł energii. W perspektywie najbliższych lat rozwój obszaru OZE będzie koncertował się na inwestycjach w farmy fotowoltaiczne i elektrownie wiatrowe na lądzie, a w dłuższej perspektywie – farmy wiatrowe na morzu.

Zmiany technologiczne dla farm wiatrowych przy sprzyjających regulacjach (możliwa nowelizacja tzw. ustawy odległościowej) przełożą się na rozwój obszaru i repowering istniejących instalacji. Z kolei szanse na powstanie wielkoskalowych morskich odnawialnych źródeł energii  daje przyjęta w 2021 r. ustawa o promowaniu wytwarzania energii elektrycznej w morskich farmach wiatrowych.

Dodatkowym czynnikiem wspierającym rozwój jest pozyskanie środków na inwestycje z dedykowanych funduszy.

Segment Dystrybucja

 

Głównym celem Segmentu Dystrybucja jest utrzymanie pozycji lidera na rynku polskim w dziedzinie bezpieczeństwa i efektywności funkcjonowania sieci.

Nakłady inwestycyjne przeznaczane są głównie na zadania związane z przyłączeniem nowych odbiorców oraz modernizacją i rozbudową sieci.

Prowadzone działania ukierunkowane są na zapewnienie elastyczności sieci oraz uproszczenie procedur związanych z przyłączeniami nowych odbiorców. Realizowane inwestycje dostosowują majątek dystrybucyjny do rosnącej ilości energii generowanej przez źródła odnawialne, służą zapewnieniu terminowej realizacji procesu przyłączania mikroinstalacji, a także przygotowują sieci do współpracy z infrastrukturą do ładowania pojazdów elektrycznych.

Zrealizowano Program Jedna Dystrybucja, na który składają się projekty optymalizujące procesy działania w spółce, w tym: działania wpływające na poprawę zadowolenia klientów i poprawę wizerunku firmy.

Aktualizacja kierunków strategicznych potwierdziła zasadność rozwoju Grupy Kapitałowej TAURON w oparciu o m.in. stabilny Segment Dystrybucja.

Kontynuowane będą działania zapewniające niezawodność dostaw energii elektrycznej oraz uproszczenie procedur związanych z przyłączeniami nowych odbiorców i mikroinstalacji. Realizowane inwestycje pozwolą na dostosowanie majątku dystrybucyjnego Grupy Kapitałowej TAURON do rosnącej ilości energii generowanej przez rozproszone źródła odnawialne, a także na przygotowanie sieci do współpracy z infrastrukturą do ładowania pojazdów elektrycznych.

Rozwój Grupy Kapitałowej TAURON w zakresie inteligentnych sieci oraz liczników pozwoli wprowadzić dodatkowe funkcjonalności zarówno po stronie dystrybutora, jak i klienta. Na rozwój Segmentu Dystrybucja w znaczny sposób wpłynie możliwość pozyskania środków pomocowych, zarówno dla poprawy bezpieczeństwa sieci, jak i działalności badawczo-rozwojowej (B+R).

Powyższe wyzwania będą realizowane na rynku regulowanym, który uzależnia działania segmentu od wprowadzanych przez Prezesa URE nowych elementów polityki regulacyjnej wobec Operatorów Systemów Dystrybucyjnych i związanych z nimi ryzyk. Potencjalne zmiany w prawie energetycznym mogą istotnie wpłynąć na poziom wyników finansowych tego obszaru.

Segment Wytwarzanie

 

Głównymi celami dla Segmentu Wytwarzanie są:

1.                     

dla TAURON Wytwarzanie: zbudowanie optymalnego, z punktu widzenia rentowności i ryzyka, portfela aktywów wytwórczych oraz jego efektywna eksploatacja,

2.                     

dla TAURON Ciepło: uzyskanie zwrotu z zainwestowanego kapitału.

Cele wyznaczone w Strategii są realizowane poprzez:

1.                     

optymalizację kosztów i nakładów inwestycyjnych oraz stanu zatrudnienia,

2.                     

optymalizację majątku produkcyjnego,

3.                     

sprzedaż zbędnych aktywów nieprodukcyjnych,

4.                     

projekty inwestycyjne wpływające na unowocześnienie floty wytwórczej.

Aktualizacja kierunków strategicznych wskazała, że priorytetem jest odstawienie wszystkich wyeksploatowanych bloków węglowych. W zatwierdzonych harmonogramach założono odstawienie bloków klasy 120 MW do końca 2020 r. Kolejne wyeksploatowane bloki węglowe (przede wszystkim bloki klasy 200 MW) będą wyłączane z eksploatacji w latach 2025-2030 – łącznie ok. 2,5 GW mocy. W portfelu wytwórczym docelowo pozostaną nowoczesne jednostki konwencjonalne: Łagisza 460 MW i Jaworzno 910 MW.

W ramach Aktualizacji kierunków strategicznych założono rynkową weryfikację opcji zbycia TAURON Ciepło oraz sprzedaż udziałów w EC Stalowa Wola i PGE EJ 1.

W grudniu 2021 r. podjęto decyzję o pozostawieniu aktywów ciepłowniczych w Grupie Kapitałowej TAURON.

Szczegółowe informacje w powyższym zakresie zostały przedstawione w pkt 1.3. oraz 2.6. niniejszego sprawozdania.

Zaostrzająca się polityka dekarbonizacja UE i polityka energetyczno-klimatyczna, połączona ze wzrostem cen uprawnień do emisji CO2 wyznaczają kierunek rozwoju energetyki. Zgodnie z głównym celem Europejskiego Zielonego Ładu, UE ma osiągnąć neutralność klimatyczną do 2050 r. Ograniczanie systemów wsparcia dla energetyki konwencjonalnej oraz perspektywa braku możliwości skorzystania z derogacji ETS na modernizację aktywów węglowych to kolejne czynniki negatywnie wpływające na rentowność tych jednostek.

Ograniczanie finansowania instalacji węglowych i grup kapitałowych posiadających takie aktywa oraz zawężająca się baza ubezpieczycieli majątku węglowego obniżają ekonomiczny sens utrzymywania  majątku.

W zakresie wytwarzania, dystrybucji i obrotu ciepłem istotnymi działaniami jest likwidacja niskiej emisji, poszukiwanie rozwiązań w obszarze kogeneracji oraz poprawa poziomu wykorzystania istniejącej infrastruktury.

Trendy w energetyce wskazują również na konieczność zaangażowania w rozwój technologii wodorowych oraz inwestycje w wielkoskalowe źródła gazowe i kogenerację gazową.

 

Docelowy kształt krajowego sektora energetyki konwencjonalnej uzależniony jest od realizacji zawartego w 2021 r. porozumienia dotyczącego współpracy w zakresie wydzielenia aktywów węglowych i ich integracji w ramach Narodowej Agencji Bezpieczeństwa Energetycznego (NABE).

Segment Sprzedaż

 

Głównym celem Segmentu Sprzedaż jest osiągnięcie pozycji lidera w relacjach z klientami poprzez wysoką jakość obsługi oraz przywództwo produktowe.

Realizowane są działania mające na celu wzrost potencjału sprzedażowego (poprzez przekształcenie kanałów obsługi w zintegrowane kanały kontaktu z klientami), wzrost wartości sprzedaży produktów i usług do klientów masowych (poprzez rozwój oferty produktowej oraz technik sprzedaży), rozwój produktów i budowę kanałów kontaktu w zakresie produktów specjalistycznych oraz oferty partnerskiej skierowanej do segmentu klientów masowych.

Aktualizacja kierunków strategicznych potwierdziła kontynuację rozwoju nowych produktów i usług okołoenergetycznych, w tym:

1.                     

dla klientów biznesowych: doradztwo i zarządzanie majątkiem i infrastrukturą energetyczną, usługi audytu energetycznego i poprawy efektywności,

2.                     

dla klientów instytucjonalnych: produkty i usługi w zakresie Smart  City, elektromobilności, ograniczania niskiej emisji, multiutility.

Działania konkurencji oraz rosnące oczekiwania klientów wpływają na rozwijanie oferty produktowej oraz utrzymanie najwyższych standardów obsługi klienta. Rosnąca świadomość klientów wpływa na wzrost wymagań w zakresie oferowanych produktów oraz szybkości i jakości obsługi. Znaczenie ekologii, zmiana podejścia klienta do sposobu konsumpcji energii elektrycznej i duży przyrost liczby prosumentów coraz mocniej wpływają na potrzeby i oczekiwania klientów.

TAURON systematycznie rozwija ofertę produktową, dopasowując ją do oczekiwań klientów indywidualnych i biznesowych oraz rozwija kanały komunikacji zarówno na poziomie platform cyfrowych, jak i kontaktów bezpośrednich. Budowanie przewagi konkurencyjnej uwarunkowane jest dynamiczną reakcją na zmiany rynkowe i oczekiwania klientów. Przy zbliżonych ofertach cenowych walka o klienta będzie się toczyć na poziomie nowatorskich propozycji produktów i usług, w szczególności na płaszczyźnie platform komunikacji z klientem i jakości obsługi.

Ciągłemu rozwojowi ulegać będzie również rynek produktów i usług ekologicznych, będących efektem konieczności realizacji zielonej transformacji. W dłuższej perspektywie konieczne staje się posiadanie szerszej oferty usług i produktów m.in. obejmującej  usługi związane z poprawą efektywności energetycznej oraz produkty z udokumentowanym  neutralnym lub  obniżonym wpływie na środowisko.

Segment Wydobycie

 

Głównym celem dla Segmentu Wydobycie jest dostosowanie poziomu wydobycia do planowanego zapotrzebowania na paliwo w Grupie Kapitałowej TAURON oraz stabilne dostarczanie konkurencyjnego kosztowo i odpowiedniego pod względem jakości paliwa.

W ramach aktualizacji kierunków strategicznych przyjęto opcję strategiczną polegającą na przeprowadzeniu rynkowej weryfikacji zbycia ZG Janina. Z uwagi na brak ofert, w grudniu 2019 r., zakończono proces poszukiwania nabywcy.

We wrześniu 2021 r. zawarty został list intencyjny ze Skarbem Państwa dotyczący potencjalnego zbycia spółki TAURON Wydobycie, przy czym decyzja o przeprowadzeniu transakcji uzależniona jest m.in. od wyników negocjacji w tym zakresie i spełnienia innych warunków określonych w przepisach prawa.

Najbliższy okres w branży wydobywczej węgla kamiennego będzie trudny ze względu na niekorzystne perspektywy tego paliwa w polityce energetycznej UE. Dalsze obostrzenia z zakresu ochrony środowiska, jakości paliw stałych, podatków i przepisów samorządowych (w tym antysmogowych) oraz ograniczanie lub brak możliwości finansowania stanowią wyzwanie dla sektora.

Regulacje klimatyczne skutkują obniżaniem konkurencyjności energetyki węglowej. Kierunki rozwoju branży wydobywczej będą silnie skorelowane także z wytycznymi zawartymi w rządowych dokumentach: Polityce Energetycznej Polski do 2040 r. oraz Krajowym Planie na rzecz Energii i Klimatu na lata 2021-2030. W dokumentach przedstawiono rosnące znaczenie OZE i stopniową zmianę miksu wytwórczego kraju kosztem energetyki konwencjonalnej.

W 2021 r. podpisano umowę społeczną dla górnictwa, w której określono zasady i tempo wygaszania polskich kopalń węgla kamiennego w perspektywie 2049 r., a realizacja rządowego programu dla branży wydobywczej ostatecznie zdeterminuje rolę polskiego górnictwa.

Kluczowe wyzwania

Strategia i Aktualizacja kierunków strategicznych są odpowiedzią Grupy Kapitałowej TAURON na wyzwania stawiane przez otoczenie biznesowe i wymagania klientów sektora energetycznego:

	
Regulacje - na poziomie UE: zaostrzanie polityki instytucji finansowych dotyczącej finansowania projektów energetycznych związanych z paliwami kopalnymi (Taksonomia). Ogłoszenie Pakietu legislacyjnego Fit for 55 mającego: zaktualizować oraz dostosować obowiązujące regulacje do dalszej redukcji emisji gazów cieplarnianych na poziomie co najmniej 55% do 2030 r., przyśpieszyć wzrost celu zużycia OZE w finalnym zużyciu energii (do 40% w 2030 r. – REDII), zwiększyć cel poprawy efektywności energetycznej do 2030 r. do poziomu 36% (EED), wprowadzić opodatkowanie energii i produktów energetycznych (ETD) oraz wdrożyć podatek od śladu węglowego (CBAM). Na poziomie krajowym: uchwalenie Polityki energetycznej Polski do 2040 r., prace nad rozwiązaniami strukturalnymi dla górnictwa węgla kamiennego i energetyki w kierunku zapewnienia bezpieczeństwa energetycznego (utworzenie NABE oraz podpisanie umowy społecznej dla górnictwa), wejście w życie Ustawy z dnia 17 grudnia 2020 r. o promowaniu wytwarzania energii elektrycznej w morskich farmach wiatrowych.

	
Rynek - rosnące koszty wytwarzania energii (wysokie ceny uprawnień do emisji CO2). Konkurencyjność kosztowa OZE i rosnący poziom generacji z OZE przy jednoczesnym ograniczeniu możliwości finansowania energetyki konwencjonalnej, preferencyjne finansowanie OZE. Rozwiązania dotyczące kształtu sektora górnictwa i energetyki węglowej w Polsce, związane z trudną sytuacją sektora. Wpływ pandemii COVID-19 na krajową gospodarkę i działania podejmowane w celu minimalizacji negatywnego wpływu na Grupę Kapitałową TAURON.

	
Klient - wzrost świadomości klientów i ich wymagań w zakresie zaspokajania potrzeb oraz kompleksowości oferty, wzrost oczekiwań w zakresie jakości i dostępności obsługi klienta. Wzrost świadomości ekologicznej społeczeństwa i zmiana podejścia klienta do sposobu konsumpcji energii elektrycznej w tym duży przyrost liczby prosumentów. Zmiana sposobu obsługi klientów z wykorzystaniem różnych kanałów kontaktu oraz rozwój technologii chatbotów i analityki danych w celu poprawy wskaźników zadowolenia klienta.

	
Technologia - rozwój energetyki prosumenckiej i rosnąca konkurencyjność źródeł odnawialnych wobec źródeł konwencjonalnych, zmiana roli dystrybucji w związku z rozwojem energetyki rozproszonej i konieczności dostosowania sieci do dwukierunkowego przepływu energii. Digitalizacja energetyki, wdrażanie inteligentnego opomiarowania i nowych technologii rozliczeń, rozwój technologii magazynowania energii i technologii wodorowych.

Zaostrzająca się polityka dekarbonizacyjna na poziomie UE wywiera istotny wpływ na funkcjonowanie rynku energii elektrycznej w Polsce, przyczyniając się do wprowadzenia trwałej zmiany struktury produkcji energii elektrycznej, w związku z dekarbonizacją sektora energetycznego, oraz dynamicznego rozwoju źródeł OZE, a także zmiany krajowego miksu energetycznego w kierunku źródeł nisko- i zeroemisyjnych kosztem ograniczenia znaczenia źródeł konwencjonalnych.

W najbliższych latach przewidywana jest transformacja energetyki systemowej w kierunku zdecentralizowanego wytwarzania, wzrost roli połączeń transgranicznych, magazynów energii oraz nowych usług energetycznych (wirtualne elektrownie, zarządzanie popytem). Powyższy kierunek zmian wpływa zarówno na Segment Dystrybucja, który musi się zmierzyć z technologiami smart, infrastrukturą do ładowania pojazdów elektrycznych, generacją rozproszoną oraz dwukierunkowymi przepływami, przy jednoczesnym wzroście jakości bezpieczeństwa dostaw, jak i na Segment Wytwarzanie, którego transformacja będzie zmierzać w kierunku funkcji regulacyjnej i stabilizującej system elektroenergetyczny.

Szanse i zagrożenia

Poniższa tabela przedstawia szanse i zagrożenia dla działalności Grupy Kapitałowej TAURON, z uwzględnieniem sytuacji sektora na koniec 2021 r.

Tabela nr 5. Szanse i zagrożenia dla działalności Grupy Kapitałowej TAURON, z uwzględnieniem sytuacji sektora na koniec 2021 r.

Szanse

Zagrożenia

Regulacje

 

1.                     

Udział w programach rządowych dla górnictwa i energetyki konwencjonalnej.

2.                     

Działanie rynku dwutowarowego - dodatkowe przychody za utrzymywanie mocy wytwórczych.

3.                     

Wprowadzenie rozwiązań prawnych wspierających ograniczenie niskiej emisji (np. ogrzewanie systemowe).

4.                     

Możliwe złagodzenie polityki UE wobec węgla spowodowane potrzebą uniezależnienia się od surowców energetycznych z Rosji.

5.                     

Fundusze przeznaczone na transformację energetyczną.

1.                     

Zaostrzająca się polityka energetyczno-klimatyczna UE: m.in. Taksonomia UE i jej wpływ na możliwości finansowania inwestycji w energetyce, Europejski Zielony ład – strategia neutralności klimatycznej EU do 2050 r.

2.                     

Wzrost kosztów wytwarzania energii w źródłach konwencjonalnych wynikający m.in. z coraz większych kosztów środowiskowych i polityki dekarbonizacyjnej.

3.                     

Konieczność ponoszenia dodatkowych wydatków z tytułu zmian w prawie energetycznym.

Rynek

 

1.                     

Dostęp do największej, wśród firm energetycznych w Polsce, bazy klientów.

2.                     

Wejście w okołoenergetyczne segmenty rynku w oparciu o posiadane kompetencje.

3.                     

Komercjalizacja innowacyjnych rozwiązań wypracowanych w ramach działalności B+R.

4.                     

Preferencyjne finansowanie OZE.

1.                     

Gwałtowne zmiany cen na rynku gazu i rosnące ryzyko braku jego dostępności spowodowane sytuacją polityczną.

2.                     

Utrata rentowności Segmentu Sprzedaż spowodowana gwałtownymi zmianami cen energii na rynku hurtowym.

3.                     

Rosnące ceny i niedobory węgla spowodowane niską podażą krajowych producentów oraz trudnościami w imporcie.

4.                     

Gwałtowne zmiany cen na rynku surowców i w ich konsekwencji rosnące ceny dóbr inwestycyjnych utrudniające planowanie i realizację inwestycji.

5.                     

Wzrost  konkurencyjnej kosztowo generacji z OZE i rozwój prosumentów.

6.                     

Wysoka inflacja i wzrost kosztów materiałów, usług i pracy.

Klient

 

1.                     

Przewaga konkurencyjna w zakresie jakości obsługi klienta.

2.                     

Segmentacja klientów i oferowanie dodatkowych produktów zgodnie z oczekiwaniami klientów.

3.                     

Rosnąca świadomość i oczekiwania klienta w kierunku kompleksowej, spersonalizowanej oferty dodatkowych usług i produktów.

4.                     

Poszerzenie oferty usług dla klientów w oparciu o posiadane kompetencje i zaufanie do marki TAURON.

5.                     

Rozwój nowoczesnych i zintegrowanych kanałów sprzedaży oraz obsługi klienta.

6.                     

Nowe kompetencje i modele biznesowe w oparciu o działalność B+R.

7.                     

Utrzymanie trendu wzrostowego zużycia energii elektrycznej przez odbiorców końcowych.

8.                     

Budowa kompetencji i przewag konkurencyjnych w nowych obszarach działalności.

1.                     

Możliwa utrata klientów związana ze wzrostem liczby konkurentów oferujących klientom podobne produkty oraz ze względu na niskie bariery wejścia na rynek sprzedaży energii elektrycznej.

2.                     

Spadek lojalności klientów - aktywne działania konkurencji.

3.                     

Większa świadomość i wymagania klientów odnośnie jakości obsługi i oferty produktowej.

4.                     

Wzrost świadomości ekologicznej społeczeństwa.

5.                     

Niezależność energetyczna odbiorców (prosumenci, wyspy energetyczne, magazyny energii, klastry).

6.                     

Budowa własnych źródeł wytwarzania przez odbiorców energochłonnych jako wynik ograniczania kosztów energii elektrycznej.

7.                     

Ucieczka emisji - przenoszenie działalności gospodarczej do innych krajów ze względu na koszt energii.

Technologie

 

1.                     

Postępujący spadek cen technologii odnawialnych.

2.                     

Rozwój technologii magazynowania, technologii inteligentnych i związanych z wytwarzaniem rozproszonym.

3.                     

Dodatkowe usługi dla klientów związane z nowymi technologiami (Internet Rzeczy, taryfy dynamiczne, wirtualne elektrownie).

4.                     

Opracowanie i wdrożenie (komercjalizacja) własnych innowacyjnych rozwiązań dających przewagę konkurencyjną.

5.                     

Rozwój technologii w zakresie gospodarki obiegu zamkniętego.

1.                     

Rozwój energetyki prosumenckiej, częściowe uniezależnienie się energetyczne odbiorców końcowych.

2.                     

Konieczność dostosowania sieci do wzrostu generacji rozproszonej (przepływy dwukierunkowe).

3.                     

Pojawienie się konkurencyjnych kosztowo technologii wytwarzania energii elektrycznej w państwach ościennych.

4.                     

Rosnąca ilość cyberzagrożeń.

Na dzień sporządzenia niniejszego sprawozdania, w związku z agresją Federacji Rosyjskiej na Ukrainę, zaistniały nowe czynniki i zmieniła się istotność w kontekście szans i zagrożeń dla Grupy Kapitałowej TAURON. Najistotniejsze z zagrożeń to:

1.                    

zmiana bilansu energetycznego UE wynikająca z ograniczeń dostępności lub braku dostaw gazu rosyjskiego i wysokich cen tego surowca na rynku światowym. Dla Grupy Kapitałowej TAURON oznacza to konieczność zapewnienia dostępności gazu dla zakładanych inwestycji z wykorzystaniem tego paliwa. Wysokie ceny gazu mogą spowodować konieczność zwiększonego zużycia węgla dla celów energetycznych w całej UE i w związku z tym wzrost jego ceny. W konsekwencji zwiększonego zużycia węgla zwiększą się emisje CO2 i możliwy będzie dalszy wzrost cen uprawnień,

2.                    

ograniczenie lub zaniechanie importu węgla energetycznego do krajów UE z Rosji – powodujące w kraju wzrost cen i potencjalne krótkoterminowe niedobory, w szczególności dla ciepłownictwa,

3.                    

przerwanie łańcuchów dostaw produktów i dóbr inwestycyjnych z Rosji i Ukrainy – skutkujące w kraju koniecznością poszukiwania przez wiele przedsiębiorstw innych dostawców, co spowodować może ograniczenie wzrostu PKB i przełożyć się na zużycie energii. Bezpośrednia ekspozycja podmiotów Grupy Kapitałowej TAURON na to ryzyko jest nieznaczna,

4.                    

ograniczenie wprowadzonymi sankcjami eksportu do Rosji oraz wynikające z działań wojennych utrudnienia w eksporcie do Ukrainy – wpływające na ograniczenie wzrostu PKB i wzrost ryzyka handlowego,

5.                    

ogólny wzrost poziomu niepewności gospodarczej skutkujący utrudnieniami w planowaniu rozwoju i kosztami finansowania,

6.                    

cyberzagrożenia wynikające z wrogich działań Rosji.

Istotne szanse to:

1.                    

złagodzenie lub rozciągnięcie w czasie dekarbonizacji gospodarek UE, a w szczególności Polski. Dla ograniczenia wzrostu cen energii w Europie i kraju możliwa jest interwencja UE na rynku uprawnień do emisji CO2,

2.                    

zwiększająca się produkcja energii z węgla podnosząca rentowność i wartość posiadanych aktywów wytwórczych Grupy Kapitałowej TAURON.

Szczegółowa informacja w powyższym zakresie została przedstawiona w pkt 12.7. niniejszego sprawozdania.

Perspektywiczne cele i założenia finansowe Strategii Grupy TAURON

W zatwierdzonej w 2016 r. Strategii założono szereg działań służących realizacji wyznaczonych celów dla Grupy Kapitałowej TAURON. Kluczowe cele strategiczne to m.in.:

1.                    

EBITDA powyżej 4 mld w 2020 r. i powyżej 5 mld zł w 2025 r.,

2.                    

Dotrzymanie kowenantu dług netto/EBITDA poniżej 3,5x,

3.                    

Utrzymanie wysokiego wskaźnika CSI,

4.                    

Elektrownie z pozytywnymi przepływami finansowymi do 2020 r.,

5.                    

Utrzymanie bazy klientów,

6.                    

Lider marży jednostkowej wśród czterech największych sprzedawców energii w Polsce,

7.                    

Nowe biznesy będą stanowić przynamniej 25% przychodów/marży Segmentu Sprzedaż w 2025 r.

W ramach aktualizacji kierunków strategicznych z 2019 r. przyjęto do realizacji następujące kierunki strategiczne:

1.                    

Rozwój nisko- i zeroemisyjnej energetyki, poprzez inwestycje w odnawialne źródła energii. Grupa Kapitałowa TAURON zaplanowała realizowanie tego kierunku poprzez następujące opcje:

 

•  

inwestycje w farmy wiatrowe na lądzie z docelowym poziomem zainstalowanych mocy 1,1 GW w 2025 r.,

 

•  

inwestycje w farmy fotowoltaiczne z docelowym poziomem zainstalowanych mocy 0,3 GW w 2025 r.,

 

•  

rozpoczęcie procesu zaangażowania w budowę morskich farm wiatrowych.

 

W dokumencie wskazano docelową strukturę aktywów wytwórczych Grupy Kapitałowej TAURON. Kierunkowo TAURON planuje zwiększenie udziału źródeł nisko- i zeroemisyjnych w strukturze wytwórczej Grupy Kapitałowej TAURON z 10 proc. w 2018 r. do blisko 30 proc. w 2025 r. i ponad 60 proc. w 2030 r.

2.     

Uelastycznienie portfela aktywów Grupy Kapitałowej TAURON poprzez dostosowanie aktywów górniczych do planowanego zapotrzebowania na paliwo, reorganizację Segmentu Wytwarzanie i portfela inwestycji kapitałowych. Założono realizację tego kierunku poprzez opcje:

 

•  

rynkowej weryfikacji zbycia ZG Janina i TAURON Ciepło,

 

•  

sprzedaż akcji/udziałów w EC Stalowa Wola i PGE EJ 1,

 

•  

trwałe wyłączenie bloków klasy 120 MW do 2020 r. i po 2025 r. – bloków klasy 200 MW.

Zakładany kierunkowo miks energetyczny Grupy Kapitałowej TAURON będzie efektem inwestycji w aktywa nisko- i zeroemisyjne oraz zmniejszenia liczby jednostek węglowych.

Poniższy rysunek przedstawia kierunkową transformację energetyczną Grupy Kapitałowej TAURON.

Rysunek nr 5. Kierunkowa transformacja energetyczna Grupy Kapitałowej TAURON



Naturalną konsekwencją zmiany struktury mocy zainstalowanej w Grupie Kapitałowej TAURON będzie istotne ograniczenie emisji CO2, co pozwoli uplasować się wśród najbardziej odpowiedzialnych ekologicznie spółek energetycznych. Kierunkowo zakłada się osiągnięcie jednostkowej emisji CO2 znacznie poniżej 550 kg/MWh.

Poniższy rysunek przedstawia kierunkową zakładaną emisyjność jednostkową Grupy Kapitałowej TAURON.

Rysunek nr 6. Kierunkowa zakładana emisyjność jednostkowa Grupy Kapitałowej TAURON



Realizacja Strategii Grupy TAURON i priorytety strategiczne w 2021 r.

Wyznaczone w Strategii Grupy TAURON trzy priorytety, tj.:

1.                    

Zapewnienie stabilności finansowej Grupy Kapitałowej TAURON,

2.                    

Budowa silnej grupy kapitałowej,

3.                    

Wdrożenie zmian organizacyjnych wspierających realizację Strategii

zostały potwierdzone w aktualizacji kierunków strategicznych i stanowią punkt odniesienia dla działań strategicznych realizowanych przez Grupę Kapitałową TAURON. Wysiłki Grupy Kapitałowej TAURON koncentrują się na realizacji wyznaczonych opcji strategicznych jako kluczowych dla budowy wartości TAURON.

Zrównoważona transformacja Grupy Kapitałowej TAURON realizowana jest przede wszystkim poprzez inwestycje w OZE i odstawienie bloków węglowych.

Na przestrzeni ostatnich lat Grupa Kapitałowa TAURON zwiększyła posiadane moce OZE - porównaniu do 2018 r. łączna moc zainstalowana w technologiach wodnych, wiatrowych i fotowoltaicznych została zwiększona o ponad 60% (z 0,3 GW do 0,5 GW w 2021 r.).

Poniżej przedstawiono realizację kierunków strategicznych w 2021 r. z perspektywy ww. priorytetów wskazanych w Strategii Grupy.

Zapewnienie stabilności finansowej Grupy Kapitałowej TAURON

Zapewnienie stabilności finansowej Grupy Kapitałowej TAURON realizowane było poprzez Program Poprawy Efektywności, realizację Inicjatyw Strategicznych oraz poprawę efektywności inwestycyjnej.

Zgodnie z aktualizacją kierunków strategicznych, utrzymanie stabilności finansowej wspierane jest poprzez realizację opcji strategicznych:

1.                    

W 2019 r. podjęto decyzję o przeprowadzeniu rynkowej weryfikacji zbycia ZG Janina. Decyzja ta miała na celu uelastycznienie portfela aktywów TAURON poprzez dostosowanie aktywów górniczych do planowanego zapotrzebowania na paliwo. W grudniu 2019 r. zakończono proces poszukiwania potencjalnego inwestora z uwagi na brak zainteresowania nabyciem ZG Janina. Jednocześnie, TAURON prowadził prace nad urentownieniem Segmentu Wydobycia m.in. poprzez realizację Programu Naprawczego TAURON Wydobycie.

2.     

W 2021 r. TAURON podpisał ze Skarbem Państwa list intencyjny dotyczący nabycia przez Skarb Państwa 100% akcji w TAURON Wydobycie.

Szczegółowa informacja w powyższym zakresie została przedstawiona w pkt 2.6. niniejszego sprawozdania.

3.     

W 2019 r. uruchomiono projekt mający na celu rynkową weryfikację możliwości sprzedaży udziałów w TAURON Ciepło. Najbardziej zaawansowane rozmowy były prowadzone z PGNiG. Po uwzględnieniu aktualnych perspektyw rozwoju krajowego sektora ciepłowniczego TAURON podjął decyzję o pozostawieniu TAURON Ciepło w strukturach Grupy Kapitałowej TAURON i rozwoju spółki poprzez konwersję źródeł wytwórczych z paliwa węglowego na gazowe.

Szczegółowa informacja w powyższym zakresie została przedstawiona w pkt 2.6 niniejszego sprawozdania.

4.     

Kluczowym dla zapewnienia stabilności finansowej Grupy Kapitałowej TAURON jest konsekwentnie realizowana transformacja energetyczna, szczególnie w zakresie rozwoju OZE, która w połączeniu z inwestycjami w Segment Dystrybucja, stanowią filar dla dalszego rozwoju Grupy Kapitałowej TAURON.

Budowa silnej grupy kapitałowej

Budowę silnej grupy kapitałowej wspierają realizowane działania mające na celu transformację energetyczną:

1.                    

W porównaniu do 2018 r., łączna moc zainstalowana w technologiach wiatrowych została zwiększona niemal dwukrotnie. Przyrost ten był wynikiem przede wszystkim nabycia w 2019 r. 5 farm wiatrowych o łącznej mocy zainstalowanej 180 MW należących do grupy in.ventus. Na koniec 2021 r. łączna moc zainstalowana elektrowni wiatrowych wyniosła 381 MW. W realizacji są kolejne projekty wiatrowe: Piotrków (30 MW) i Majewo (6 MW).

2.     

W zakresie rozwoju w obszarze farm fotowoltaicznych w 2021 r. oddano do użytkowania farmy o łącznej mocy 11 MW:  PV Choszczno (6 MW) i PV Jaworzno (5 MW). W 2022 r. planowane jest rozpoczęcie komercyjnej produkcji energii elektrycznej farmy PV Choszczno II (8 MW). Trwają prace związane z przygotowaniem do rozwoju instalacji fotowoltaicznych na terenach Grupy Kapitałowej TAURON niewykorzystanych gospodarczo.

3.     

W zakresie energetyki konwencjonalnej zrealizowano harmonogram wyłączeń wyeksploatowanych bloków węglowych klasy 120 MW: w latach 2020-2021 odstawiono ok. 1 GW wytwórczych mocy węglowych, tj. wszystkie bloki klasy 120 MW. Kolejne wyłączenia bloków planowane są po roku 2025 r.

4.     

W 2021 r. TAURON aktywnie uczestniczył w pracach nad realizacją programu rządowego prowadzącego do wydzielenia z grup energetycznych węglowych aktywów wytwórczych, w ramach których TAURON, PGE, Enea i Energa oraz Skarb Państwa zawarły porozumienie dotyczące współpracy w zakresie wydzielenia aktywów węglowych i ich integracji w NABE.

Szczegółowa informacja w powyższym zakresie została przedstawiona w pkt 2.6. niniejszego sprawozdania.

5.     

TAURON prowadzi przygotowania do udziału w projektach budowy morskich farm wiatrowych. W IV kwartale 2021 r. TAURON i PGE zawarły list intencyjny w sprawie podjęcia współpracy dwustronnej w zakresie rozwoju morskiej energetyki wiatrowej w Polsce a następnie podpisały umowę warunkową dotyczącą zakupu udziałów w spółce projektowej.

Szczegółowa informacja w powyższym zakresie została przedstawiona w pkt 1.7. niniejszego sprawozdania w ramach opisu Pozostałych projektów inwestycyjnych.

Jednocześnie Grupa Kapitałowa TAURON przystąpiła do Porozumienia sektorowego na rzecz rozwoju morskiej energetyki wiatrowej w Polsce, którego celem jest wsparcie rozwoju sektora w Polsce oraz maksymalizacja local content w łańcuchu dostaw dla morskich farm wiatrowych powstających w polskiej wyłącznej strefie ekonomicznej.

W zakresie Segmentu Wydobycie i Segmentu Wytwarzanie kontynuowano również działania poprawiające efektywność ekonomiczną posiadanych aktywów wytwórczych.

Ważnym ogniwem łańcucha wartości Grupy Kapitałowej TAURON jest także baza aktywów regulowanych obejmujących działalność w zakresie dystrybucji energii elektrycznej oraz ciepła. Znacząca część nakładów inwestycyjnych jest przeznaczana na budowę i modernizację sieci dystrybucyjnej.

Grupa Kapitałowa TAURON ma również bogatą ofertę produktów i usług dla klientów. Działania na rzecz rozwoju Segmentu Sprzedaż są również wspierane poprzez dedykowane projekty w ramach działalności badawczo-rozwojowej. Trwają prace nad ciągłym udoskonalaniem wysokich standardów obsługi klienta oraz rozwojem nowoczesnych i zintegrowanych kanałów sprzedaży i obsługi klienta.

Wdrożenie zmian organizacyjnych wspierających realizację Strategii

Podstawą modelu operacyjnego jest zarządzanie procesowe oraz podział zadań i odpowiedzialności pomiędzy zdefiniowane jednostki: Centrum Korporacyjne, Obszary Biznesowe i CUW. W ramach kultury innowacyjnej, obok tradycyjnie pojmowanej działalności B+R, duże znaczenie zyskała współpraca Grupy Kapitałowej TAURON ze startupami.

Wynikiem realizacji Strategii są podjęte działania, w tym w zakresie Programu Poprawy Efektywności oraz Inicjatyw Strategicznych, pozwalające osiągnąć zakładane w Strategii wartości celów strategicznych.

1.7.       Charakterystyka polityki i kierunków rozwoju
Strategia wyznacza kierunki rozwoju Grupy Kapitałowej TAURON w krótszej i dłuższej perspektywie. Priorytetem jest utrzymanie stabilnej sytuacji finansowej i zbudowanie solidnych fundamentów do wzrostu w zmiennym otoczeniu. W Aktualizacji kierunków strategicznych podkreślono priorytetowe znaczenie transformacji miksu energetycznego, w tym rozwój źródeł nisko- i zeroemisyjnych oraz optymalizację portfela inwestycji kapitałowych.

Strategia wyznacza główne kierunki działalności innowacyjnej i B+R, które będą bazą do rozwoju nowych produktów i usług w dłuższej pespektywie.

Obecnie trwają prace nad finalizacją nowej Strategii Grupy TAURON, która będzie odpowiedzią na aktualne wyzwania sektora elektroenergetycznego, w tym zaostrzaną politykę klimatyczną i środowiskową UE. Kierunkowo działania Grupy TAURON skupią się na zrównoważonej działalności poprzez kontynuację Zielonego Zwrotu i dążeniu do neutralności klimatycznej przy jednoczesnym udziale we wspomnianych wyżej rządowych rozwiązaniach dla górnictwa węgla kamiennego i energetyki węglowej. W zakresie Obszaru ciepła systemowego zakłada się transformację źródeł wytwórczych na paliwa niskoemisyjne i spełnienie wymagań regulacyjnych dla efektywnych systemów ciepłowniczych. Dla dystrybucji energii elektrycznej zakłada się przeznaczanie znaczących nakładów inwestycyjnych na rozbudowę i modernizację sieci poprawiające jakość i niezawodność dostaw, w tym przystosowanie sieci do rosnącej mocy zainstalowanej w źródłach odnawialnych.

Realizacja inwestycji strategicznych

Główne inwestycje strategiczne w realizacji

Poniższa tabela przedstawia działania jakie prowadzono w Grupie Kapitałowej TAURON w 2021 r. oraz do dnia sporządzenia niniejszego sprawozdania w związku z realizacją głównych inwestycji strategicznych.

Tabela nr 6. Stan realizacji głównych inwestycji strategicznych prowadzonych w 2021 r. oraz do dnia sporządzenia niniejszego sprawozdania

 

Inwestycja

Stan realizacji inwestycji

1.  

Budowa bloku energetycznego o mocy 910 MW na parametry nadkrytyczne w Jaworznie.

Wykonawca: Konsorcjum RAFAKO S.A. - MOSTOSTAL WARSZAWA S.A. (RAFAKO – MOSTOSTAL)

Planowana data zakończenia inwestycji / okresu przejściowego: IV kwartał 2022 r.

Poziom zaawansowania: 99%

Nakłady poniesione: 6 119,11 mln zł

(wartość powiększona m.in. o szkolenia, części szybkozużywające się.

Blok został przekazany do eksploatacji w dniu 13 listopada 2020 r. W dniu 18 listopada 2020 r. Prezes Urzędu Regulacji Energetyki udzielił koncesji na wytwarzanie energii elektrycznej na okres od dnia 20 listopada 2020 r. do dnia 31 grudnia 2030 r.

W okresie od I do II kwartału 2021 r. realizowano program prób i testów zaplanowanych do realizacji w okresie przejściowym, obejmujący m.in. dodatkowe optymalizacje i badania na pracującym obiekcie w celu spełnienia przez blok zmienionych i nowych gwarantowanych parametrów technicznych oraz próby wynikające z wymagań Instrukcji Ruchu i Eksploatacji Sieci Przesyłowej. Po wystąpieniu zdarzenia pożarowego z dnia 11 czerwca 2021 r. blok znajduje się w postoju awaryjnym. Planowany termin synchronizacji bloku to 29 kwietnia 2022 r. W następstwie inspekcji przeprowadzonych podczas postoju bloku zidentyfikowano konieczność przeprowadzenia prac na niektórych elementach bloku.

Dodatkowe informacje dotyczące Generalnego Wykonawcy bloku 910 MW zostały przedstawione w pkt 2.6. niniejszego sprawozdania.

2.  

Budowa Szybu „Grzegorz” (TAURON Wydobycie) wraz z infrastrukturą (powierzchniową i dołową) oraz wyrobiskami towarzyszącymi.

Wykonawca: Konsorcjum Przedsiębiorstwo Budowy Szybów S.A. (dawniej: KOPEX Przedsiębiorstwo Budowy Szybów S.A.), PEMUG sp. z o. o. w restrukturyzacji (dawniej: FAMUR PEMUG sp. z o.o. (zadanie główne - Etap I), LINTER S.A. - umowa rozwiązana, prace w tym zakresie wstrzymano.

Planowana data zakończenia inwestycji: 2023 r.

Poziom zaawansowania: 51%

Nakłady poniesione: 285,7 mln zł

Na terenie budowy Szybu „Grzegorz” zakończono budowę infrastruktury niezbędnej do głębienia szybu, wydrążono ponad 80 m szybu i wykonano obudowę ostateczną. Prowadzone są rozmowy mediacyjne mające na celu ustalenie szczegółowych warunków dalszego prowadzenia inwestycji. Na terenie budowy utrzymywany jest proces mrożenia. Na dzień sporządzenia niniejszego sprawozdania nie przyjęto ostatecznego i pewnego terminu wznowienia prac. Teren pozostaje w gotowości do kontynuowania prac inwestycyjnych.

3.  

Budowa poziomu 800 m w ZG Janina (TAURON Wydobycie).

Wykonawca: Konsorcjum Mostostal Zabrze GPBP S.A. i SIEMAG TECBERG POLSKA S.A. (Budowa docelowej infrastruktury powierzchniowej i dołowej wraz z górniczym wyciągiem szybowym Szybu Janina VI), KOPEX S.A. i KOPEX Przedsiębiorstwo Budowy Szybów S.A. (zadanie zakończone - drążenie szybu)

Zakończenie inwestycji:

30 września 2021 r.

Poziom zaawansowania: 100%

Nakłady poniesione: 454,1 mln zł

Do III kwartału 2021 r. kontynuowano drążenie wyrobisk Objazdu II, ukończono przebudowę rząpia szybu na poziomie 800 m.

Kontynuowano montaż wyposażenia w piwnicach przyszybowych na poziomie 800 m.

W okresie od I do III kwartału 2021 r. prowadzono ruch próbny górniczego wyciągu szybowego dla transportu ludzi i materiałów. W sierpniu 2021 r. uzyskano zgodę Dyrektora Specjalistycznego Urzędu Górniczego na oddanie do ruchu Górniczego Wyciągu Szybowego w szybie Janina VI oraz zakończono ruch próbny. W III kwartale 2021 r. Kierownik Ruchu Zakładu Górniczego Janina wydał zezwolenie na użytkowanie wyciągu szybowego.

Projekt zakończono w dniu 30 września 2021 r. Nieukończone w ramach projektu zadania są przedmiotem realizacji w ramach zadań inwestycyjnych.

4.  

Program Likwidacji Niskiej Emisji (PLNE) na terenie konurbacji śląsko-dąbrowskiej.

Wykonawca: Wykonawcy wybierani na konkretne etapy prac.

Planowana data zakończenia inwestycji: 2023 r.

Poziom zaawansowania: 27%

Nakłady poniesione: 31,4 mln zł

PLNE realizowany jest na terenie Będzina, Chorzowa, Czeladzi, Dąbrowy Górniczej, Katowic, Siemianowic Śląskich, Sosnowca i Świętochłowic.

W 2021 r. kontynuowano prace związane z przyłączeniami w ramach zawartych umów przyłączeniowych oraz kontynuowano proces pozyskiwania nowych klientów. Narastająco od początku realizacji Programu zawarto umowy na łączny wolumen 18,91 MWt oraz wydano warunki przyłączenia na 3,163 MWt.

5.  

TAURON Internet - Program Operacyjny Polska Cyfrowa - realizacja projektu na wybranych obszarach (7 projektów na terenie obszarów: rybnickiego, katowickiego i tyskiego, oświęcimskiego, krakowskiego, wałbrzyskiego A, wałbrzyskiego B, sosnowieckiego).

Wykonawca: Atem Polska sp. z o.o. (Katowice-Tychy), MZUM sp. z o.o. (Sosnowiec), Atem Polska sp. z o.o. (Wałbrzych A), Mediamo Sp. z o.o. (Oświęcim), MX3 sp. z o.o. (Rybnik), MZUM sp. z o.o. (Wałbrzych B), ZICOM sp. z o.o. (Kraków-Tarnów)

Planowana data zakończenia inwestycji: IV kwartał 2022 r.

Poziom zaawansowania: 84%

Nakłady poniesione: 202,4 mln zł

Program Operacyjny Polska Cyfrowa polega na wykonaniu infrastruktury podłączenia gospodarstw domowych do sieci Internetu o wysokiej przepustowości (minimum 30 MB/s). Produktem końcowym projektu będzie świadczenie usług hurtowych umożliwiających podłączenie klientów końcowych przez operatorów detalicznych.

W 2021 r. wszyscy wykonawcy prowadzili prace związane z zabudową sieci światłowodowej. Trwały prace związane z przełączaniem ostatnich jednostek oświaty z tymczasowych łączy abonenckich na światłowód. Aktualnie kontynuowana jest zabudowa światłowodu na obszarach objętych projektem.

Wykonawcy z wszystkich wystąpili o przedłużenie umowy o 3 miesiące z powodu trwającej pandemii, uzyskano zgody korporacyjne na zawarcie aneksów – uzyskano zgodę na ich zawarcie od Centrum Projektów Polska Cyfrowa.

W kolejnym okresie realizowane będą prace związane z dalszą rozbudową sieci światłowodowej.

6.  

Program dostosowania jednostek wytwórczych TAURON Wytwarzanie do warunków pracy obowiązujących po 2021 r.

Wykonawca: Wykonawcy wybierani dla poszczególnych projektów.

Planowana data rozliczenia inwestycji:
II kwartał 2022 r. (właściwe prace zakończono w III kwartale 2021 r.)

Poziom zaawansowania: 100%

Nakłady poniesione: 306,9 mln zł

W ramach programu zmodernizowano następujące jednostki wytwórcze z poniższym zakresem:

1.                     

Elektrownia Jaworzno II, bloki nr 2 i 3 - budowa instalacji odsiarczania spalin.

Realizacja projektu została wstrzymana w II kwartale 2020 r. ze względu na uzyskanie odstępstwa od Konkluzji BAT, które pozwalają na dalszą eksploatację bloków. Strony przygotowały dokumenty, które umożliwiły rozwiązanie umowy i wzajemne rozliczenie.

2.      

Elektrownia Jaworzno III, bloki nr 1, 3 i 5 - budowa instalacji odazotowania spalin. Zakończono prace obiektowe na wszystkich blokach. Przeprowadzono pomiary gwarancyjne, które potwierdziły spełnienie wymagań kontraktowych. Instalacje SCR pracują i są w okresie gwarancji. Podpisano protokoły odbioru końcowego instalacji odazotowania spalin dla bloków nr 1, 3 i 5.

3.      

Elektrownia Łaziska, bloki nr 9, 10, 11 i 12 - modernizacja i budowa instalacji odazotowania spalin. Zakończono prace obiektowe na wszystkich blokach. Przeprowadzono pomiary gwarancyjne, które potwierdziły spełnienie wymagań kontraktowych. Instalacje SCR pracują i są w okresie gwarancji. Podpisano protokoły odbioru końcowego instalacji odazotowania spalin dla bloków nr 9, 10, 11, 12.

4.      

Elektrownia Łaziska, bloki nr 9, 10, 11 i 12 - modernizacja instalacji odsiarczania spalin. Zakończono prace obiektowe na instalacji IOS nr 1. Przeprowadzono pomiary gwarancyjne, które potwierdziły spełnienie wymagań kontraktowych. Skompletowano dokumentację na potrzeby odbioru końcowego, który następnie został podpisany we wrześniu 2021 r. Trwają prace w ramach problematyki pyłowej – prace zakończono na blokach 9, 10, 12. Na bloku 11 realizacja prac zakończy się w marcu 2022 r.

5.      

Elektrownia Łaziska - modernizacja oczyszczalni ścieków. Zakończono prace obiektowe na zmniejszony zakres prac modernizacyjnych realizowanych w ramach bieżących remontów.

6.      

Elektrownia Siersza - dostosowanie istniejących instalacji odsiarczania spalin.

Zawieszono realizację projektu z uwagi na otrzymane odstępstwa od Konkluzji BAT.

7.      

Elektrownia Łagisza - budowa instalacji odsiarczania spalin zastąpiono wykonaniem instalacji do podawania suchych addytywów. Wstrzymano realizację projektu z uwagi na otrzymane odstępstwa od Konkluzji BAT.

8.      

Projekt Monitoring - zabudowa aparatury do ciągłego monitorowania stężenia zanieczyszczeń w spalinach w jednostkach wytwórczych TAURON Wytwarzanie. Zakończono prace obiektowe we wszystkich lokalizacjach w ramach etapu pierwszego (prace niezbędne do wykonania w elektrowniach). Podpisano protokoły odbioru końcowego dla Elektrowni Łaziska, Elektrowni Jaworzno, Elektrowni Siersza oraz Elektrowni Łagisza.

7.  

Budowa farmy wiatrowej Piotrków o mocy 30 MW.

Wykonawca: Konsorcjum MEGA S.A. i P&Q
sp. z o.o.

Planowana data zakończenia inwestycji:
III kwartał 2022 r.

Poziom zaawansowania: 64%

Nakłady poniesione: 70,5 mln zł

Projekt farmy wiatrowej Piotrków został pozyskany przez TAURON EKOENERGIA w dniu 15 grudnia 2020 r. poprzez nabycie 100% udziałów w spółce SPV Wind T1. Projekt został nabyty w fazie gotowości do budowy.

W 2021 r. prowadzone były prace budowlane po przekazaniu Wykonawcy w dniu 31 marca 2021 r. placu budowy w zakresie: stacji GPO, dróg wewnętrznych, placów montażowych oraz wykonywane były fundamenty pod turbiny wiatrowe. Wykonawca prowadził również prace w zakresie wyprowadzenia energii elektrycznej z farm wiatrowych do GPZ. Zakończono również kontraktację dostaw kluczowych urządzeń. Zakończono palowanie pod wszystkie elektrownie wiatrowe, wykonano beton podkładowy pod 12 elektrownię wiatrową oraz wylano fundament pod 10 elektrownię wiatrową.

13 września 2021 r. Prezydent Miasta Piotrków Trybunalski zmienił warunki decyzji o pozwoleniu na budowę oraz zatwierdził zamienny projekt budowlany w zakresie stacji GPO. Ponadto kontynuowane były uzgodnienia z interesariuszami zewnętrznymi projektu w zakresie logistyki dostaw na teren budowy.

W dniu 25 czerwca 2021 r. Prezes Urzędu Regulacji Energetyki ogłosił wyniki aukcji na sprzedaż energii elektrycznej z OZE. Złożona oferta na sprzedaż energii z farmy wiatrowej Piotrków w okresie 15 lat wygrała aukcję OZE.

W listopadzie 2021 r. Operator Systemu Dystrybucyjnego podpisał umowę z wykonawcą przyłączenia farmy wiatrowej Piotrków do sieci. Dostawca turbin potwierdził wyprodukowanie oraz wysyłkę gondoli oraz łopat.

8.  

Budowa farmy wiatrowej Majewo o mocy 6 MW.

Wykonawca: HIUB Wróbel

Planowana data zakończenia inwestycji:

II kwartał 2022 r.

Poziom zaawansowania: 40%

Nakłady poniesione: 12,3 mln zł

Projekt farmy wiatrowej Majewo został pozyskany przez TAURON EKOENERGIA w dniu 10 czerwca 2021 r. poprzez nabycie 100% udziałów w spółce SPV Polpower. Projekt został nabyty w fazie gotowości do budowy.

W III kwartale 2021 r. zawarto umowę na dostawę i montaż turbin wiatrowych oraz umowę na budowę infrastruktury technicznej.

W dniu 28 lipca 2021 r. przekazano plac budowy Wykonawcy. Wykonano palowanie drogi oraz wylano fundamenty pod wszystkie elektrownie wiatrowe. Wykonano place stałe dla 2 elektrowni wiatrowych. Ponadto, kontynuowane są uzgodnienia z interesariuszami zewnętrznymi projektu w zakresie logistyki dostaw na teren budowy.

9.  

Budowa kotła gazowego o mocy 140 MWt w ZW Katowice dla potrzeb rynku ciepła.

Wykonawca: Mostostal Warszawa

Planowana data zakończenia inwestycji:
II kwartał 2024 r.

Poziom zaawansowania: 37%

Nakłady poniesione: 6,7 mln zł

Rozpoczęto budowę kotła gazowego w ZW Katowice. W dniu 26 lipca 2021 r. zawarto umowę z Generalnym Wykonawcą. Generalny Wykonawca przekazał szczegółowy harmonogram realizacji. W dniu 27 września 2021 r. Generalny Wykonawca formalnie przejął plac budowy. Rozpoczęto prace rozbiórkowe oraz przygotowany został Projekt podstawowy.

10.  

Budowa kotłowni szczytowo-rezerwowej w ZW Bielsko-Biała EC 2.

Wykonawca: Erbud Industry

Planowana data zakończenia inwestycji:

2023 r.

Poziom zaawansowania: 22%

Nakłady poniesione: 1,9 mln zł

Rozpoczęto budowę kotłowni szczytowo-rezerwowej w ZW Bielsko-Biała EC 2. W dniu 8 lipca 2021 r. zawarto umowę z Generalnym Wykonawcą. Generalny Wykonawca przekazał i uzgodnił ze Spółką Plan Organizacji Robót i Plan Kontroli i Zapewnienia Jakości. Generalny Wykonawca przekazał projekt podstawowy. Trwają prace projektowe prowadzone przez spółkę PSG w celu wykonania przyłącza gazowego. Prace budowlane rozpoczęto w lutym 2022 r.

Pozostałe projekty inwestycyjne

Inwestycje w obszarze OZE

Farmy fotowoltaiczne (PV)

W ramach inwestycji w obszarze OZE w 2021 r. kontynuowano program budowy farm fotowoltaicznych na terenach niewykorzystanych gospodarczo należących do Grupy Kapitałowej TAURON (Program TAURON PV). Program obejmuje budowę farm fotowoltaicznych w kilku lokalizacjach o łącznej mocy do 150 MWp.

Na dzień sporządzenia niniejszego sprawozdania, najbardziej zaawansowanym projektem jest budowa farmy fotowoltaicznej w Mysłowicach o szacunkowej mocy ok. 40 MW. W marcu 2021 r. wybrano wykonawcę projektu budowlanego przyłącza elektroenergetycznego. W III kwartale 2021 r. uzyskano pozwolenie na budowę farmy oraz rozpoczęto prace projektowe przyłącza i linii kablowej w celu uzyskania pozwolenia na budowę przyłącza farmy. W dniu 31 grudnia 2021 r. pomiędzy TAURON Wytwarzanie a Narodowym Funduszem Ochrony Środowiska i Gospodarki Wodnej (NFOŚiGW) została podpisana umowa o dofinansowanie projektu budowy farmy fotowoltaicznej w Mysłowicach. Kwota dofinansowania wynosi 82,5 mln zł w postaci pożyczki, z możliwością umorzenia do 20% wydatków kwalifikowanych. Planowane uruchomienie farmy to II kwartał 2023 r.

W pozostałych lokalizacjach prace obejmują pozyskanie niezbędnych zgód i decyzji administracyjnych, przy czym ostateczne decyzje o ich realizacji będą podejmowane w przypadku pozytywnego uzasadnienia biznesowego. Trwają również prace nad zmianą zakresu Programu TAURON PV w związku z możliwością rozszerzenia programu o nowe lokalizacje.

W ramach rozbudowy projektu PV Choszczno - zespołu farm fotowoltaicznych jednomegawatowych, realizowany jest II etap inwestycji, mający na celu rozbudowę farmy o kolejne 8 MW. W grudniu 2021 r. zakończono prace budowlano – montażowe na terenie farmy. Trwają prace związane z przyłączeniem instalacji do sieci dystrybucyjnej. Po zakończeniu prac przyłączeniowych farma osiągnie moc MWp. Budżet II etapu projektu to 20,8 mln zł.

Ponadto, poza rozwijaniem własnych projektów, Grupa Kapitałowa TAURON aktywnie poszukuje możliwości pozyskania z rynku zaawansowanych projektów OZE oraz istniejących aktywów w zakresie farm fotowoltaicznych. W ramach tych prac, w 2021 r. i do dnia sporządzenia niniejszego sprawozdania prowadzone są w sposób ciągły analizy wewnętrzne kolejnych potencjalnych projektów akwizycyjnych.

Farmy wiatrowe na lądzie

Grupa Kapitałowa TAURON poszukuje możliwości pozyskania z rynku zaawansowanych projektów OZE oraz istniejących aktywów w zakresie lądowych farm wiatrowych. W ramach tych prac, w 2021 r. i do dnia sporządzenia niniejszego sprawozdania prowadzone są analizy wewnętrzne oraz due diligence kolejnych potencjalnych projektów akwizycyjnych. Wszelkie decyzje inwestycyjne będą podejmowane po przeprowadzeniu szczegółowych analiz ryzyk technicznych, prawnych i biznesowych, po uzyskaniu pozytywnych wyników finansowych poszczególnych projektów oraz po uzgodnieniu końcowych warunków ze sprzedającymi.

Pod koniec 2020 r. pozyskano projekt farmy wiatrowej Piotrków o mocy 30 MW, a w czerwcu 2021 r. TAURON EKOENERGIA nabyła 100% udziałów w spółce SPV Polpower, posiadającej prawa do budowy farmy wiatrowej Majewo o mocy 6 MW.

Szczegółowa informacja dotycząca przebiegu realizacji powyższych inwestycji przedstawiona została w tabeli nr 6 niniejszego sprawozdania.

Analiza kolejnych projektów jest w toku.

Farmy wiatrowe na morzu (w Polskiej Wyłącznej Strefie Ekonomicznej Morza Bałtyckiego)

W dniu 18 stycznia 2021 r. PGE, Enea i TAURON podpisały list intencyjny, w którym wyraziły wolę nawiązania strategicznej współpracy związanej z przyszłymi projektami inwestycyjnymi w zakresie morskiej energetyki wiatrowej na obszarze Polskiej Wyłącznej Strefy Ekonomicznej Morza Bałtyckiego. Celem stron powyższego listu było określenie, w ramach ewentualnej przyszłej współpracy, możliwości, charakteru oraz szczegółów potencjalnego wspólnego zaangażowania w realizację projektów inwestycyjnych w ww. zakresie. Z uwagi na przebieg negocjacji oraz brak finalnego porozumienia w zakresie przyszłych obszarów, na których mogą być zlokalizowane morskie elektrownie wiatrowe, w stosunku do których miałyby być składane wspólne wnioski o wydanie pozwoleń na wznoszenie i wykorzystywanie sztucznych wysp, konstrukcji i urządzeń w polskich obszarach morskich (PSZW), powodujące brak możliwości występowania TAURON wspólnie z innymi podmiotami (np. PGE czy Enea) z wnioskami do części obszarów, strony postanowiły zaniechać rozmów trójstronnych odnośnie wspólnej realizacji projektów.

W dniu 15 października 2021 r. TAURON i PGE zawarły list intencyjny w sprawie podjęcia współpracy dwustronnej w zakresie rozwoju morskiej energetyki wiatrowej w Polsce, a następnie podpisały umowę warunkową sprzedaży udziałów w spółce projektowej, której zadaniem będzie pozyskanie pozwoleń lokalizacyjnych na budowę farm offshore w Polskiej Wyłącznej Strefie Ekonomicznej na Morzu Bałtyckim. Zgoda UOKiK jest warunkiem zawieszającym dla umowy przedwstępnej. Wniosek do Prezesa UOKiK o koncentrację PGE z TAURON został złożony 28 października 2021 r., a w dniu 10 stycznia 2022 r. (zdarzenie po dniu bilansowym) otrzymano zgodę Prezesa UOKiK.

Projekt budowy bloku gazowo-parowego klasy 413 MWe wraz z członem ciepłowniczym o mocy ok. 250 MWt, w TAURON Wytwarzanie Oddział Elektrownia Łagisza w Będzinie

We wrześniu 2016 r., zgodnie ze Strategią Grupy TAURON na lata 2016-2025 (Strategia), w ramach priorytetu zapewnienia stabilności finansowej Grupy Kapitałowej TAURON, wstrzymano projekt budowy bloku gazowo-parowego klasy 413 MWe z członem ciepłowniczym w TAURON Wytwarzanie Oddział Elektrownia Łagisza w Będzinie, z uwagi na utratę uzasadnienia biznesowego. Aktualnie Grupa Kapitałowa TAURON prowadzi analizy umożliwiające ewentualne wznowienie projektu i innych podobnych projektów w lokalizacjach należących do spółek Grupy Kapitałowej TAURON. Rozważane są również mniejsze jednostki lub baterie silników gazowych pracujących w wysokosprawnej kogeneracji. Rozważanym paliwem jest gaz ziemny o znacznie niższej emisyjności niż węgiel, jako paliwo przejściowe do wytwarzania niskoemisyjnego. Podjęcie decyzji inwestycyjnej bazować będzie z jednej strony na ocenie rentowności projektów, a z drugiej na możliwościach finansowych Grupy Kapitałowej TAURON. Nie wyklucza się zaangażowania partnera kapitałowego do realizacji projektów.

Nakłady inwestycyjne

W 2021 r. nakłady inwestycyjne Grupy Kapitałowej TAURON wyniosły 2 932 mln zł i były niższe o 38% od poniesionych w 2020 r., kiedy wyniosły 4 039 mln zł (bez inwestycji kapitałowych). Wynika to przede wszystkim ze spadku nakładów w Segmencie Wytwarzanie i Wydobycie i wzrostu nakładów w Segmentach Dystrybucja i OZE.

Poniższa tabela przedstawia wybrane nakłady inwestycyjne poniesione w 2021 r., największe w ujęciu wartościowym, w ramach Obszarów Biznesowych Grupy Kapitałowej TAURON.

Tabela nr 7. Nakłady inwestycyjne, największe w ujęciu wartościowym, poniesione w 2021 r., w ramach Obszarów Biznesowych Grupy Kapitałowej TAURON

Wyszczególnienie

Nakłady inwestycyjne (mln zł)

Dystrybucja

 

1.     Budowa nowych przyłączy

1011

2.     Modernizacja i odtworzenie istniejących sieci

877

3.     System Łączności Dyspozytorskiej

38

Wytwarzanie

 

4.     Nakłady odtworzeniowo-modernizacyjne i komponenty w TAURON Wytwarzanie

106

5.     Budowa bloku o mocy 910 MW na parametry nadkrytyczne w Jaworznie

26

6.     Dostosowanie jednostek wytwórczych TAURON Wytwarzanie do Konkluzji BAT

22

7.     Przyłączenia nowych obiektów

20

8.     Inwestycje związane z rozwojem i utrzymaniem sieci ciepłowniczych

22

OZE

 

9.     Budowa farmy wiatrowej Piotrków o mocy 30 MW

52

10.  Budowa farmy wiatrowej Majewo o mocy 6MW

8

11.  Budowa farmy PV Choszczno I i II

15

Wydobycie

 

12.  Przygotowanie przyszłej produkcji

169

13.  Budowa Szybu „Grzegorz” w ZG Sobieski

10

14.  Budowa poziomu 800 m w ZG Janina

4

Sprzedaż i Pozostała działalność

 

15.  Budowa szerokopasmowej sieci dostępu do Internetu w ramach Programu Operacyjnego Polska Cyfrowa III i CUB

98

16.  Utrzymanie i rozwój oświetlenia ulicznego

56

17.  Silniki gazowe ZG Brzeszcze

20

Szczegółowa informacja dotycząca poniesionych nakładów inwestycyjnych w poszczególnych Segmentach działalności Grupy Kapitałowej TAURON, została przedstawiona w pkt 5.2. niniejszego sprawozdania.

Ocena możliwości realizacji zamierzeń inwestycyjnych
Inwestycje strategiczne Grupy Kapitałowej TAURON oraz ich finansowanie są zarządzane centralnie na poziomie Spółki. Na podstawie przeprowadzonych analiz w zakresie planowanych nakładów inwestycyjnych i posiadanych środków Zarząd Spółki ocenia, że Grupa Kapitałowa TAURON jest w stanie sfinansować obecne i przyszłe zamierzenia inwestycyjne ujęte w Strategii ze środków generowanych z działalności operacyjnej oraz pozyskując finansowanie zarówno korporacyjne jak i projektowe.

Spółka prowadzi politykę dywersyfikacji instrumentów finansowania oraz dąży do zabezpieczenia finansowania i utrzymania zdolności spółek Grupy Kapitałowej TAURON do wywiązywania się zarówno z bieżących, jak i przyszłych zobowiązań w okresie krótko i długoterminowym w tym zamierzeń inwestycyjnych. Podejmowane są czynności w zakresie pozyskania nowych źródeł finansowania, czego efektem są zawarte w 2021 r.: program emisji obligacji podporządkowanych z Bankiem Gospodarstwa Krajowego, umowa kredytu z Europejskim Bankiem Inwestycyjnym oraz umowa kredytu z Erste Group Bank AG.  

Szczegółowa informacja dotycząca zawarcia powyższych umów została przedstawiona w pkt 7.1. oraz 12.2. niniejszego sprawozdania.

Kierunki rozwoju innowacyjności i działalności badawczo-rozwojowej

Działalność badawczo-rozwojowa i innowacyjna (B+R+I), znajduje swoje odzwierciedlenie w Strategicznej Agendzie Badawczej przyjętej przez Zarząd Spółki w 2018 r. Zgodnie z priorytetowymi kierunkami działalności B+R+I w Grupie Kapitałowej TAURON wprowadzono portfelowe zarządzanie projektami B+R.

Strategiczna Agenda Badawcza wpisuje się w kierunki działalności B+R+I założone w Strategii.

Strategiczna Agenda Badawcza jest dokumentem, który w precyzyjny sposób opisuje kierunki rozwoju innowacji i stanowi uszczegółowienie Strategii. Dla każdego kierunku utworzono odrębny portfel projektów, w ramach których określono kluczowe wyzwania, cele rozwojowe oraz obszary badawcze. Taka konstrukcja Strategicznej Agendy Badawczej wspiera wybór konkretnych projektów i odrzucenie innych, jak również pozwoli na optymalną alokację zasobów finansowych. Strategiczna Agenda Badawcza obejmuje następujące portfele:

1.                    

Klient i Jego Potrzeby,

2.                    

Inteligentne Usługi Sieciowe,

3.                    

Energetyka Rozproszona,

4.                    

Niskoemisyjne Technologie Wytwarzania.

Tym samym działalność B+R+I w Grupie Kapitałowej TAURON jest realizowana i rozwijana w oparciu o kompletne i szczegółowe założenia o charakterze strategicznym - z jasno zdefiniowanymi celami i osadzonymi w horyzoncie czasowym rezultatami.

Strategiczna Agenda Badawcza jest zgodna i komplementarna wobec pozostałych dokumentów strategicznych, opracowywanych lub przyjętych w Grupie Kapitałowej TAURON.

1.8.       Ważniejsze osiągnięcia w dziedzinie badań i rozwoju
W 2021 r. na funkcjonowanie obszaru B+R+I przeznaczono 40 mln zł. Uruchomiono 3 projekty (w tym: 1 startup) w różnych obszarach biznesowych. W czterech portfelach Obszaru Badań i Innowacji realizowano 33 projekty o łącznej wartości niemal 95 mln zł. Na realizację części z tych projektów Grupa Kapitałowa TAURON pozyskała dofinansowanie ze źródeł zewnętrznych o łącznej wartości 40 mln zł.

Poniższa tabela przedstawia wybrane projekty B+R realizowane w 2021 r. przez spółki Grupy Kapitałowej TAURON współfinansowane ze źródeł zewnętrznych.

Tabela nr 8. Wybrane projekty B+R realizowane w 2021 r. przez spółki Grupy Kapitałowej TAURON współfinansowane ze źródeł zewnętrznych

 

Projekty/programy/zadania

Źródło współfinansowania

1.  

Opracowanie i przetestowanie adaptacyjnego systemu magazynowania energii elektrycznej w oparciu o drugie życie baterii pochodzących z pojazdów elektrycznych.

Narodowe Centrum Badań i Rozwoju

2.  

Opracowanie platformy pozwalającej na zagregowanie potencjału wytwórczego i regulacyjnego rozproszonych źródeł energii odnawialnej i zasobników energii oraz wybranych kategorii odbiorów sterowalnych.

3.  

Zintegrowany System Diagnostyki Sieciowej.

4.  

Opracowanie przemysłowej konstrukcji węglanowych ogniw paliwowych oraz ceramicznych elektrolizerów dających możliwość integracji z instalacjami energetycznymi power-to-gas.

5.  

Elastyczność istniejących bloków energetycznych przy ograniczonych nakładach inwestycyjnych.

6.  

Opracowanie i demonstracja komputerowego systemu kontroli eksploatacji oraz zarządzania dyspozycyjnością i niezawodnością infrastruktury przemysłowej w oparciu o algorytmy sztucznej inteligencji.

7.  

Model funkcjonowania energetyki rozproszonej 2.0 - samobilansujące się obszary sieci elektroenergetycznej.

8.  

Opracowanie innowacyjnego systemu skutecznego monitorowania i wspierania urządzeń zabezpieczeniowych spełniających założenia DMS.

9.  

Opracowanie i wdrożenie procesu technologicznego przetwarzania odpadów z kotłów fluidalnych z wykorzystaniem CO2 do produkcji zamiennika cementu.

10.  

Budowa hybrydowego systemu ograniczenia emisji składników kwaśnych i popiołów lotnych ze spalin.

11.  

Opracowanie zaawansowanej technologii do monitoringu i predykcyjnej analizy stanu technicznego kotła w celu zwiększenia niezawodności jednostki kotłowej.

12.  

Projekt TEXMIN - wpływ ekstremalnych zjawisk pogodowych na działalność górniczą.

Fundusz Badawczy

dla Węgla

i Stali Unii Europejskiej

13.  

Projekt RECOVERY - ocena zarządzania środowiskiem oraz działań mających na celu jego ochronę i naprawę używając narzędzi do analizy stanu ekosystemu.

14.  

Projekt UtilitEE - wdrożenie rozwiązania, które zwiększy efektywność zużycia energii poprzez aktywne angażowanie klientów w swoje zachowania dotyczące zużycia energii z wykorzystaniem technologii informacyjno-komunikacyjnych oraz mechanizmów DSM.

Horyzont 2020: Program Ramowy w zakresie badań naukowych oraz innowacji

15.  

Projekt GEMINI+ - wypracowanie projektu wysokotemperaturowego reaktora jądrowego chłodzonego gazem (HTGR) do produkcji energii elektrycznej i ciepła.

Projekt M-GRID 2.0 - „Model funkcjonowania energetyki rozproszonej 2.0 - samobilansujące się obszary sieci elektroenergetycznej”

W ramach projektu przygotowywana jest instalacja pilotażowa mikrosieci energetycznej posiadająca zdolność do samodzielnego pokrycia lokalnego zapotrzebowania na energię elektryczną. Instalacja pilotażowa wyposażona zostanie w źródła wytwórcze, magazyn energii oraz system zarządzania wraz z zaawansowaną automatyką sieciową. Pozyskana wiedza oraz doświadczenie w zakresie budowy oraz eksploatacji mikrosieci pozwoli na zaoferowanie nowego rodzaju usług klientom zewnętrznym Grupy Kapitałowej TAURON. W 2021 r. realizowano prace związane z budową instalacji pilotażowej. Od lutego 2022 r. trwają testy instalacji pilotażowej, które zakończą się w lipcu 2022 r.

Projekt TENNESSEE

Projekt swoim zakresem obejmuje wysokosprawną elektrolizę pary wodnej wspomaganą ogniwami paliwowymi, w celu podniesienia efektywności magazynowania zielonego wodoru w postaci syntetycznego gazu ziemnego, z wykorzystaniem CO2 wychwyconego ze spalin bloków energetycznych. Technologia jest perspektywicznym rozwiązaniem dla magazynowania energii elektrycznej pochodzącej z niesterowalnych źródeł energii - farm wiatrowych (w szczególności planowanych farm typu off-shore) czy ogniw fotowoltaicznych. W 2021 r. zbudowano instalację pilotową w Elektrowni Łaziska. W drugim kwartale 2022 r. rozpocznie się kampania badawcza na zbudowanej instalacji.

Second Life ESS

Celem projektu jest ponowne wykorzystanie ogniw litowo-jonowych używanych wcześniej w pojazdach transportu miejskiego. W ramach projektu zakupiono, na potrzeby budowy magazynu, baterie o łącznej pojemności energii 160 kWh. Dokonano wyboru wykonawcy badań, któremu przekazano zakupione pakiety bateryjne, wykorzystywane wcześniej w jednym z autobusów elektrycznych PKM Jaworzno. Dokonano wstępnej analizy i oceniono stan pakietów bateryjnych w oparciu o dane eksploatacyjne.

OPTI AI UNIT

Projekt dotyczy opracowania i demonstracji komputerowego systemu kontroli parametrów eksploatacyjnych urządzeń krytycznej infrastruktury przemysłowej, a także budowy modeli pozwalających na dynamiczne zarządzanie ich dyspozycyjnością i niezawodnością. Stworzone w ramach projektu rozwiązania, wpisujące się w założenia tzw. Przemysłu 4.0, pozwolą m.in. na predykcję możliwych awarii w obrębie krytycznych urządzeń infrastruktury przemysłowej z odpowiednim wyprzedzeniem czasowym. W 2021 r. zainstalowano odpowiednie systemy pomiarowe oraz czujniki, zbudowano także modele numeryczne urządzeń bloku. Trwa empiryczna weryfikacja poprawności zbudowanych modeli oraz kompleksowego systemu diagnostyki predykcyjnej.

Program HEMS

Celem programu jest przygotowanie Grupy Kapitałowej TAURON do pozyskiwania nowego strumienia przychodów dla spółek Grupy Kapitałowej TAURON, poprzez wypracowanie strategii, organizacji oraz modelu świadczenia usług i sprzedaży produktów w ramach HEMS w oparciu o istniejące, a także nowe produkty i usługi. W ramach programu w 2021 r. realizowano prace w zakresie następujących projektów:

1.                    

Strona internetowa i e-doradztwo,

2.                    

Zarządzanie Komfortem Termicznym,

3.                    

Społeczność Ekspertów.

Internet Rzeczy

W 2021 r. realizowano zadania mające na celu wypracowanie i wdrożenie usług na potrzeby inteligentnego miasta. Wdrożenie zakłada kompleksową optymalizację wykorzystania oraz budowę nowych usług na bazie infrastruktury miejskiej, oświetleniowej, energetycznej i telekomunikacyjnej, co będzie możliwe dzięki zastosowaniu sieci czujników dostarczających informacji ułatwiających zarządzanie poszczególnymi funkcjonalnościami miejskimi. W 2021 r. prowadzono prace mające na celu uzupełnienie brakujących elementów w opracowanej architekturze informatycznej, która jest podstawą świadczenia kompleksowych usług z obszaru inteligentnego miasta. W tym celu nawiązano formalną współprace z partnerem technologicznym - firmą Microsoft sp. z o.o.

Elastyczna Dystrybucja

Produktem końcowym rozpoczętego w 2021 r. projektu będzie prototyp narzędzia wspomagającego podejmowanie decyzji o zakupie usług elastyczności, bazujący na metodach analitycznych i prognostycznych wytworzonych w ramach projektu. W 2021 r. opracowano kompendium wiedzy w zakresie działających usług elastyczności, przeprowadzono audyt wybranych systemów informatycznych pod kątem dostarczania danych źródłowych do projektowanego prototypu narzędzia oraz przeprowadzono studium przypadków dla dwóch prekwalifikowanych obszarów do przetestowania usług elastyczności.

Hydrogen Poland

Projekt łączy potencjał naukowy i przemysłowy szeregu podmiotów reprezentujących swoimi kompetencjami cały cykl gospodarki wodorowej o obiegu zamkniętym - zadań związanych z pracami badawczo-rozwojowymi, wdrożeniowymi, produkcją, zastosowaniem, konwersją do innych paliw i magazynowaniem w oparciu o technologie nowej generacji, mające zastosowanie w dużych instalacjach energetycznych, instalacjach prosumenckich oraz w transporcie.

Projekt został zgłoszony do programu IPCEI (Important Projects of Common European Interest). Po pozytywnym przejściu etapu oceny krajowej, projekt został zatwierdzony do procedowania na poziomie Komisji Europejskiej. Trwają prace nad przygotowaniem dokumentacji projektowej niezbędnej na etapie prenotyfikacji.

Współpraca ze startupami

W 2021 r. w obszarze współpracy ze startupami w ramach zewnętrznych programów akceleracyjnych dobiegło końca zaangażowanie Grupy Kapitałowej TAURON w program KPT ScaleUp.

2021 r. to również okres kompleksowej analizy doświadczeń Grupy Kapitałowej TAURON we współpracy ze startupami na przestrzeni 4 lat. Szczególną uwagę poświęcono autorskiemu programowi akceleracyjnemu TAURON Progres, którego zasady zrewidowano i zmodyfikowano. Nowe zasady programu TAURON Progres to nowe założenia w zakresie podmiotów, mogących zgłaszać się do programu (osoby fizyczne oraz młode spółki działające na rynku do 5 lat), jak również większa koncentracja na poszukiwaniu innowacyjnych, niedostępnych szeroko na rynku rozwiązań, które umożliwią zwiększenie konkurencyjności oferty Grupy Kapitałowej TAURON. Zmodyfikowano również zakres oferowanego wsparcia, który oprócz współpracy z ekspertami merytorycznymi i biznesowymi Grupy Kapitałowej TAURON i dostępu do infrastruktury spółek Grupy obejmuje również środki finansowe na pokrycie kosztów prac pilotażowych w maksymalnej kwocie 200 tys. zł.

Kontynuując budowę strategicznej pozycji Grupy Kapitałowej TAURON w obszarze startupów, TAURON przeprowadził w 2021 r. kolejne inwestycje w ramach EEC Magenta - utworzonego w 2018 r. funduszu typu CVC. W 2021 r. EEC Magenta powiększyła swój portfel inwestycyjny do wartości 71,7 mln zł i obecnie posiada w nim 11 innowacyjnych startupów.

Poniższa tabela przedstawia projekty ze startupami prowadzone w 2021 r. w ramach programów akceleracyjnych oraz będących przedmiotem inwestycji EEC Magenta.

Tabela nr 9. Projekty ze startupami prowadzone w 2021 r.

 

Projekty

Programy oraz działania związane z współpracą ze startupami

1.  

TecBee Sp. z o.o.:  rozwiązanie pn. SAINt składające się z platformy chmurowej i urządzenia IoT montowanego na infrastrukturze TAURON, którego podstawowym elementem wykonawczym w obwodzie energetycznym jest bezpiecznik (jedno lub trójfazowy) umożliwiający zdalne wyłączanie i załączanie chronionego obwodu i przywrócenie zasilania po zadziałaniu zabezpieczenia.

KPT ScaleUp

2.  

Roboticon Sp. z o.o.: Chatbot umożliwiający obsługę klienta 24 h/7 w portalu tauron.pl. Chatbot pełni rolę wirtualnego asystenta, który wspiera klientów w znalezieniu interesujących ich treści w portalu, a także stanowi pierwsze źródło informacji, pozwalając na odciążenie infolinii.

Testy i postakceleracja

3.  

Assess24.io Sp. z o.o.: Platforma rekrutacyjna, która specjalizuje się w tzw. skill challenge, czyli zadaniach mających na celu sprawdzenie wiedzy z danego zakresu i stanowi zarazem wstępny etap procesu rekrutacji. Platforma umożliwia stworzenie puli talentów w danej dziedzinie, która będzie stanowić bazę kandydatów w kolejnych rekrutacjach.

4.  

IC Sec S.A.: test systemu ScadvanceXP, którego zadaniem jest monitoring sieci automatyki przemysłowej i wykrywanie potencjalnych zagrożeń i anomalii w ruchu pomiędzy urządzeniami tej sieci wykorzystując do tego mechanizmy Big Data, uczenie maszynowe oraz sztuczną inteligencję.

5.  

Reliability Solutions sp. z o.o. oferująca rozwiązanie odpowiadające na problem utrzymania ciągłości ruchu w przemyśle i wysokich kosztów przestojów produkcyjnych, tj. system predictive maintenance, który poprzez zastosowanie algorytmów sztucznej inteligencji analizujących dane zebrane z urządzeń, przewiduje możliwość zaistnienia awarii.

EEC Magenta-
Spółki w portfelu inwestycyjnym funduszu typu CVC-EEC Magenta

6.  

Take Task S.A. oferująca rozwiązanie odpowiadające na problem zarządzania rozproszonymi grupami pracowników, tj. platformę do mobilnej komunikacji, tworzenia i dystrybucji zadań, a także zbierania informacji zwrotnych w przedsiębiorstwach, w których liczne grupy pracowników nie korzystają na co dzień z komputerów.

7.  

Sinterit S.A. produkujący zaawansowane, wysoko precyzyjne drukarki 3D działające w technologii SLS, które są oferowane w cenie produktu konsumenckiego. Drukarki Sinterit S.A. są unikalnym rozwiązaniem w zakresie prototypowania i produkcji krótkich serii części zamiennych.

8.  

Challengerocket sp. z o.o. oferująca platformę udostępnianą w formule SaaS służącą do automatycznej oceny programistów z wykorzystaniem testów o samoadaptującym się poziomie trudności. System w oparciu o technologię sztucznej inteligencji umożliwia przeprowadzanie szybkiej i wiarygodnej oceny umiejętności kandydatów.

9.  

ICsec S.A. oferująca system Scadvance, umożliwiający monitoring sieci automatyki przemysłowej i wykrywanie potencjalnych zagrożeń i anomalii w ruchu pomiędzy urządzeniami tej sieci wykorzystując do tego mechanizmy big data, uczenia maszynowego oraz sztucznej inteligencji.

10.  

Cash Director S.A. cyfryzujący procesy księgowe w małych i średnich firmach. Produkt zastępuje tradycyjne usługi księgowe oraz ułatwia przedsiębiorcom podejmowanie optymalnych decyzji finansowych pełniąc funkcję cyfrowego CFO. Platforma jest zintegrowana z rachunkiem bankowym i jest dostępna jako podstrona w serwisie banku, firmy energetycznej lub telekomunikacyjnej.

11.  

Waste24 Sp. z o.o. oferujący platformę do efektywnego zarządzania odpadami komunalnymi, która jest skierowana do przedsiębiorstw i gmin. Ponadto, Waste24 Sp. z o.o. prowadzi portal smieci.eu, który stanowi unikalny marketplace dla wszelkich rozwiązań związanych z odpadami.

12.  

DBR77 Sp. z o.o. oferujący unikalny marketplace robotów przemysłowych. Platforma B2B umożliwia nie zrobotyzowanym dotychczas firmom, samodzielne skonfigurowanie linii produkcyjnych oraz dobór optymalnego integratora, który zrealizuje projekt. Platforma wykorzystuje zaawansowane narzędzia 3D umożliwiające wizualizację projektów.

13.  

Lekta Sp. z o.o. oferująca wirtualnego konsultanta automatyzującego kontakt z klientem. Lekta Sp. z o.o. rozwija  zaawansowane algorytmy rozpoznawania intencji wypowiedzi dla mowy i tekstu. Lekta Sp. z o.o. osadza konwersację w kontekście biznesowym, co pozwala przeprowadzać wirtualnemu konsultantowi rozmowę w naturalny sposób, bez narzucania schematów.

14.  

GeoFusion Sp. z o.o. oferujący kompleksowe usługi z zakresu badania i oczyszczania dna morskiego z niewybuchów i broni chemicznej. Najbardziej rozwojową innowacją spółki jest technologia wydobycia z dna morskiego i utylizacji na statku w miejscu wydobycia bojowych środków trujących. Technologia oparta jest o destrukcję plazmową.

15.  

Glopack Sp. z o.o. będący producentem innowacyjnej proekologicznej folii stretch, która z uwagi na właściwości fizyczne jest efektywniejsza od standardowego produktu. Zaawansowana technika produkcji zapewnia większą wydajność folii i pozwala nawet o 66% zmniejszyć zużycie plastiku w transporcie i handlu.

1.9.       Model Biznesowy i Operacyjny Grupy TAURON

Grupa Kapitałowa TAURON jest w pełni zintegrowaną grupą energetyczną, której model biznesowy obejmuje wszystkie elementy łańcucha wartości: od wydobycia, przez wytwarzanie, dystrybucję i sprzedaż do klientów końcowych, uzupełniony o ekosystem innowacji i rozwój nowych biznesów, ściśle powiązanych z działalnością w sektorze energetycznym.

Grupę Kapitałową TAURON tworzą wybrane spółki, które zarządzane są łącznie jako jednolity organizm gospodarczy złożony z autonomicznych spółek prawa handlowego, na czele którego stoi TAURON jako jednostka dominująca.

Obowiązujący w 2021 r. Model Biznesowy i Operacyjny Grupy TAURON został przyjęty przez Zarząd Spółki w dniu 23 stycznia 2018 r. i zaktualizowany w dniu 24 lutego 2021 r. w wyniku przeprowadzonego przeglądu, którego celem było uwzględnienie w Modelu Biznesowym i Operacyjnym zachodzących zmian w otoczeniu zewnętrznym oraz wewnętrznym Grupy Kapitałowym TAURON.

Model Biznesowy określa model zarządzania Grupą Kapitałową TAURON, definiuje wysokopoziomową architekturę procesów oraz zawiera wytyczne odnośnie wskaźników efektywności jednostek tworzących Grupę Kapitałową TAURON.

Założenia Modelu Biznesowego i Operacyjnego Grupy TAURON

Kluczowe założenia zaktualizowanego w 2021 r. Modelu Biznesowego to wsparcie budowy wartości Grupy Kapitałowej TAURON zgodnie ze Strategią, postępowanie zgodnie z wartościami PRO, spójność organizacyjna i decyzyjna w Grupie Kapitałowej TAURON, zapewnienie przestrzegania zasad unbundlingu wobec OSD w Grupie Kapitałowej TAURON, czytelny podział obowiązków i odpowiedzialności, efektywna wymiana informacji, wykorzystanie wiedzy pracowników, zmienność Modelu Biznesowego, elastyczność, odporność i dostosowywanie do zmian otoczenia zewnętrznego i wewnętrznego.

Model Biznesowy jest elementem realizacji Strategii i poprzez ustrukturyzowanie działań, ułożenie ich w logiczne, współdziałające procesy biznesowe, pozwala optymalizować budowanie wartości Grupy Kapitałowej TAURON jako całości, wykorzystując efekty skali prowadzonego biznesu i synergii wynikających ze współpracy poszczególnych ogniw łańcucha wartości.

Obszary Biznesowe

Zgodnie z obowiązującym Modelem Biznesowym wdrożono podział ról i odpowiedzialności, oparty na przypisaniu kompetencji procesowych pomiędzy:



Poniższy rysunek przedstawia strukturę Obszarów Biznesowych Grupy Kapitałowej TAURON.

Rysunek nr 7. Struktura Obszarów Biznesowych Grupy Kapitałowej TAURON



Centra Usług Wspólnych Grupy Kapitałowej TAURON

Centralizacja usług wsparcia ma na celu odciążenie Centrum Korporacyjnego oraz Obszarów Biznesowych od realizacji procesów niezwiązanych bezpośrednio z prowadzoną działalnością operacyjną (tzw. procesy wsparcia), a także obniżenie kosztów realizacji tych procesów dzięki korzyściom skali i wzrostowi efektywności operacyjnej. W strukturze Grupy Kapitałowej TAURON, CUW ulokowane zostały w: TAURON Obsługa Klienta (CUW IT, CUW HR, CUW R), TAURON Ubezpieczenia sp. z o.o. (CUW Ubezpieczenia) oraz Wsparcie Grupa TAURON (CUW Ochrona).

Usługa obsługi klientów świadczona jest przez TAURON Obsługa Klienta na rzecz Obszaru Sprzedaży oraz, z uwzględnieniem zapewnienia niezależności OSD i innych zasad unbundlingu, na rzecz Obszaru Dystrybucji.

1.10. Zasady zarządzania TAURON Polska Energia S.A. oraz Grupą Kapitałową TAURON i ich zmiany

Zasady zarządzania TAURON Polska Energia S.A.

Zgodnie z postanowieniami Regulaminu Zarządu TAURON Polska Energia S.A. (Regulamin Zarządu), Zarząd prowadzi sprawy Spółki i reprezentuje ją we wszystkich czynnościach sądowych i pozasądowych. Wszelkie sprawy związane z prowadzeniem Spółki, niezastrzeżone przepisami prawa oraz postanowieniami Statutu TAURON Polska Energia S.A. (Statut Spółki) dla WZ lub Rady Nadzorczej, należą do kompetencji Zarządu Spółki. Do składania oświadczeń w imieniu Spółki wymagane jest współdziałanie dwóch Członków Zarządu albo jednego Członka Zarządu łącznie z prokurentem.

Szczegółowa informacja dotycząca spraw należących do kompetencji Zarządu jako organu kolegialnego została przedstawiona w pkt 9.8. niniejszego sprawozdania.

Zgodnie z Regulaminem Organizacyjnym TAURON Polska Energia S.A. (Regulamin Organizacyjny) Spółką kieruje Zarząd Spółki bezpośrednio oraz poprzez prokurentów, Dyrektorów Wykonawczych lub osoby zajmujące inne stanowiska bezpośrednio podlegające Członkom Zarządu Spółki.

Spółka realizuje swoje zadania poprzez:

1.

wydzielone jednostki organizacyjne:

 

1)

Obszary biznesowe, obejmujące samodzielne stanowiska pracy oraz jednostki organizacyjne podlegające bezpośrednio Dyrektorom Wykonawczym. Pracą Dyrektorów Wykonawczych kierują bezpośrednio Członkowie Zarządu Spółki,

 

2)

Zespoły będące jednostkami organizacyjnymi podlegającymi Dyrektorom Wykonawczym. Pracami Zespołu kieruje Kierownik Zespołu,

2.

samodzielne stanowiska pracy:

 

1)

Dyrektorzy Wykonawczy, którzy zarządzają i kierują pracą podległych Zespołów lub stanowisk pracy tworzących dany obszar biznesowy Spółki,

 

2)

inne samodzielne stanowiska pracy, które mogą zostać powierzone w szczególności Pełnomocnikom, Inspektorom, Rzecznikom,

3.

tymczasowe organizacje - Zespoły Projektowe powoływane w celu realizacji zadań i projektów Spółki.

Zmiany w zasadach zarządzania TAURON Polska Energia S.A.

W 2021 r. Spółka dwukrotnie dokonywała zmian w Regulaminie Organizacyjnym.

Mając na uwadze zachodzące zmiany w otoczeniu biznesowym, wymagające optymalizacji oraz wzmocnienia organizacji wewnętrznej, Zarząd Spółki w dniu 14 kwietnia 2021 r. przyjął nowe brzmienie Regulaminu Organizacyjnego, które zostało zatwierdzone przez Radę Nadzorczą w dniu 26 kwietnia 2021 r., z mocą obowiązującą od dnia 4 maja 2021 r. Zmiana Regulaminu Organizacyjnego polegała w szczególności na utworzeniu centrów kompetencyjnych grupujących Obszary biznesowe w Piony odpowiedzialne merytorycznie za kluczowe zakresy funkcjonowania Spółki.

Następnie, uwzględniając wyzwania stawiane wobec Spółki, związane z prowadzoną transformacja sektora energetycznego oraz wydobywczego w zakresie węgla kamiennego, Regulamin Organizacyjny został przez Zarząd Spółki zweryfikowany w szczególności pod kątem usprawnienia wewnętrznego systemu zarządzania oraz poprawy komunikacji wewnętrznej, a także potrzeby dostosowania do pojawiających się szans biznesowych oraz zachowania zgodności z zakładaną Strategia Grupy TAURON i Dobrymi Praktykami 2021. Konsekwencją powyższych działań było dokonanie kolejnej zmiany w Regulaminie Organizacyjnym, która polegała w szczególności na likwidacji Pionów, natomiast Obszary biznesowe zarządzane przez Dyrektorów Wykonawczych przyporządkowano bezpośrednio Członkom Zarządu. W dniu 9 listopada 2021 r. Zarząd Spółki przyjął aktualne brzmienie Regulaminu Organizacyjnego, które zostało zatwierdzone przez Radę Nadzorczą Spółki w dniu 16 listopada 2021 r., z mocą obowiązującą od dnia 1 grudnia 2021 r.

Poniższy rysunek przedstawia schemat organizacyjny TAURON, według stanu na dzień 31 grudnia 2021 r. oraz na dzień sporządzenia niniejszego sprawozdania.

Rysunek nr 8. Schemat organizacyjny TAURON według stanu na dzień 31 grudnia 2021 r. oraz na dzień sporządzenia niniejszego sprawozdania



W związku z nowym Regulaminem Organizacyjnym dokonano również niezbędnych modyfikacji zakresów funkcji poszczególnych Obszarów biznesowych w strukturze organizacyjnej Spółki.

Z dniem 25 stycznia 2022 r. Zarząd Spółki w drodze uchwały dokonał aktualnego przyporządkowania Członkom Zarządu Spółki, w sposób bezpośredni, poszczególnych Obszarów biznesowych oraz samodzielnych stanowisk pracy.

Schemat podziału odpowiedzialności Członków Zarządu Spółki został przedstawiony w pkt 9.11 niniejszego sprawozdania.             

Zasady zarządzania Grupą Kapitałową TAURON

Podstawowym aktem normatywnym Grupy Kapitałowej TAURON jest przyjęty przez Zarząd Spółki Kodeks Grupy TAURON, który reguluje jej funkcjonowanie, zapewniając realizację celów, poprzez specjalnie zaprojektowane rozwiązania w zakresie zarządzania podmiotami Grupy Kapitałowej TAURON, w tym w szczególności określania celów działalności spółek umożliwiających osiągnięcie efektów zakładanych w Strategii.

Regulacje wdrożone w 2016 r., zaktualizowane w 2018 r., wprowadziły w Grupie Kapitałowej TAURON zarządzanie procesowe, którego istotą jest ciągłe poszukiwanie i wdrażanie usprawnień i jasny oraz transparentny podział kompetencji i odpowiedzialności. Procesy podlegają odpowiednim modyfikacjom w celu poprawy ich efektywności oraz stanowią organizację nadrzędną wobec struktury organizacyjnej poszczególnych spółek i przebiegają horyzontalnie przez całą Grupę Kapitałową TAURON.

Celem wdrożonego zarządzania procesowego jest uzyskanie synergii działań realizowanych w różnych spółkach Grupy Kapitałowej TAURON, dzielenie się wiedzą i wykorzystanie najlepszych praktyk, standaryzacja i automatyzacja procesów, a także zapewnienie spójności działań w spółkach Grupy Kapitałowej TAURON w celu wsparcia realizacji Strategii.

Członkowie Zarządu zarządzają przypisanymi im megaprocesami. Właścicielami megaprocesów są wskazani Dyrektorzy Wykonawczy w TAURON.

Dokumentacja procesowa (mapy, diagramy i karty procesów) wyznacza i opisuje kompetencje decyzyjne oraz czynności podejmowane przez poszczególne jednostki organizacyjne w różnych spółkach Grupy Kapitałowej TAURON. Właściciele megaprocesów dekomponują procesy na procesy niższego rzędu wyznaczając im właścicieli. Każdy proces ma swojego właściciela, cel procesu i mierniki procesowe wyznaczone przez właściciela procesu zgodnie z nadanymi kompetencjami decyzyjnymi, wynikającymi z dokumentacji procesowej. Dokumentacja procesowa określa także przebiegi i kompetencje decyzyjne dla działań powtarzalnych, operacyjnych procesów wraz z opisami wymienionych produktów i usług. Kompetencje i zależności procesowe opisane w dokumentacji procesowej są uzupełnieniem kompetencji wynikających ze struktury organizacyjnej poszczególnych spółek i wspierają działanie spółek Grupy Kapitałowej TAURON jako jednolitego organizmu.

W ramach Grupy Kapitałowej TAURON funkcjonują stałe Komitety Grupy Kapitałowej TAURON, w tym:

1.                    

Komitet Inwestycyjny,

2.                    

Komitet Ryzyka,

3.                    

Komitet Nowych Biznesów,

4.                    

Komitet Digitalizacji,

5.                    

Komitet Płynności w Grupie TAURON

6.                    

Komitet Sponsoringu.

Powyższe Komitety zostały powołane w celu umożliwienia prowadzenia działalności według założeń jednolitości operacyjnej, zgodnie z prawem i interesem Grupy Kapitałowej TAURON oraz jej interesariuszy.

W ramach Modelu Biznesowego zidentyfikowano 23 megaprocesy przebiegające przez wszystkie jednostki Grupy Kapitałowej TAURON.

Poniższy rysunek przedstawia strukturę procesów realizowanych w Grupie Kapitałowej TAURON (megaprocesy).

Rysunek nr 9. Struktura procesów realizowanych w Grupie Kapitałowej TAURON (megaprocesy)



Zmiany w zasadach zarządzania Grupą Kapitałową TAURON

W lutym 2021 r. zakończono prace nad aktualizacją obowiązującego dotychczas Modelu Biznesowego, który określa model zarządzania Grupą Kapitałową TAURON. Wprowadzony z dniem 24 lutego 2021 r. zaktualizowany Model Biznesowy podkreśla rolę ESG jako coraz bardziej istotnego narzędzia komunikacji z otoczeniem w celu zapewnienia elastyczności, odporności i dostosowania Grupy Kapitałowej TAURON do zmian otoczenia, w szczególności wynikających ze zmian klimatycznych.

Zaktualizowany Model Biznesowy został opracowany z uwzględnieniem wymagań dotyczących unbundlingu, ustanowionych w zatwierdzonym przez Prezesa URE Programie Zgodności - Programie Zapewnienia Niedyskryminacyjnego Traktowania Użytkowników Systemu Dystrybucyjnego w TAURON Dystrybucja S.A. i powszechnie obowiązujących przepisach prawa, przy uwzględnieniu rozdziału prawnego, funkcjonalnego i organizacyjnego OSD w strukturze Grupy Kapitałowej TAURON.

W ramach prac nad aktualizacją Modelu Biznesowego i Operacyjnego dokonano przeglądu funkcji i zadań realizowanych we wszystkich megaprocesach Grupy Kapitałowej TAURON wspólnie z ich właścicielami oraz zaktualizowano zapisy lub sformułowano wymagane dodatkowe funkcje i zadania, przypisując odpowiednio kompetencje pomiędzy Centrum Korporacyjne, Obszary Biznesowe i Centra Usług Wspólnych.

W 2021 r. przy użyciu obowiązującego w Grupie Kapitałowej TAURON Modelu dojrzałości procesowej w Grupie TAURON, kontynuowano ocenę dojrzałości procesowej wybranych procesów Grupy Kapitałowej TAURON. Ocenie poddano 565 wytypowanych procesów, co stanowi 21% obowiązujących procesów w Grupie Kapitałowej TAURON. W wyniku przeprowadzonej oceny w 2021 r. 80% ocenionych procesów Grupy Kapitałowej TAURON uzyskało w ośmiopoziomowej skali IV lub V poziom dojrzałości procesowej. Ocena dojrzałości jest kontynuowana w 2022 r., na podstawie określonych przez spółki Grupy Kapitałowej TAURON planów.

2.        DZIAŁALNOŚĆ TAURON POLSKA ENERGIA S.A. I GRUPY KAPITAŁOWEJ TAURON
2.1.       Podstawowe produkty, towary i usługi
Podstawowe produkty, towary i usługi TAURON Polska Energia S.A.

TAURON, jako jednostka dominująca Grupy Kapitałowej TAURON, pełni funkcję konsolidującą i zarządczą w Grupie Kapitałowej TAURON. W wyniku wdrożenia Modelu Biznesowego oraz centralizacji funkcji, TAURON skupił wiele kompetencji dotyczących funkcjonowania spółek Grupy Kapitałowej TAURON i prowadzi obecnie działalność m.in. w obszarach:

1.                    

hurtowego handlu energią elektryczną, gazem i produktami powiązanymi, w szczególności w zakresie obsługi handlowej spółek, zabezpieczenia potrzeb w zakresie paliw, uprawnień do emisji CO2 oraz świadectw pochodzenia energii,

2.                    

zarządzania portfelem energii elektrycznej, uprawnień do emisji CO2 i Praw Majątkowych,

3.                    

zarządzania zakupami,

4.                    

zarządzania finansami,

5.                    

zarządzanie majątkiem,

6.                    

zarządzania ryzykiem korporacyjnym,

7.                    

zarządzania modelem funkcjonowania IT,

8.                    

koordynowania prac B+R realizowanych w Grupie Kapitałowej TAURON,

9.                    

doradztwa w zakresie rachunkowości i podatków,

10.                

obsługi prawnej,

11.                

audytu.

Powyższe funkcje są stopniowo ograniczane w spółkach Grupy Kapitałowej TAURON. Taka centralizacja ma na celu poprawę efektywności w Grupie Kapitałowej TAURON.

Podstawową działalnością Spółki, poza zarządzaniem Grupą Kapitałową TAURON, jest hurtowy obrót energią elektryczną na terytorium Rzeczpospolitej Polskiej na podstawie koncesji na obrót energią elektryczną wydanej przez Prezesa URE na okres od dnia 1 czerwca 2008 r. do dnia 31 grudnia 2030 r.  

Spółka koncentruje się na zakupie i sprzedaży energii elektrycznej na potrzeby zabezpieczenia pozycji zakupowych i sprzedażowych podmiotów z Grupy Kapitałowej TAURON oraz obrocie hurtowym energią elektryczną. W 2021 r. Spółka kupiła i sprzedała 49,6 TWh energii elektrycznej. Głównym kierunkiem sprzedaży energii elektrycznej realizowanej przez TAURON w tym okresie były: TAURON Sprzedaż i TAURON Sprzedaż GZE, do których sprzedano 63,2% zakupionej energii elektrycznej. Powyższe spółki prowadzą sprzedaż detaliczną energii elektrycznej do klientów końcowych, w związku z czym TAURON nie jest uzależniony od żadnego z odbiorców energii elektrycznej. Ponadto Spółka sprzedała energię elektryczną do Nowe Jaworzno Grupa TAURON realizując na jej rzecz odkupy energii elektrycznej co stanowiło 12,8% sprzedaży, do TAURON Wytwarzanie 1,9% sprzedaży, oraz do pozostałych spółek z Grupy Kapitałowej TAURON, w tym do TAURON Ciepło, TAURON EKOENERGIA, TAURON Czech Energy s.r.o. i EC Stalowa Wola łącznie 2,3% sprzedaży. Pozostali odbiorcy (przedsiębiorstwa obrotu spoza Grupy Kapitałowej TAURON, giełdy) stanowili 19,9% przychodów, z czego 17,5% stanowi Izba Rozliczeniowa Giełd a 1,9% Polskie Sieci Elektroenergetyczne S.A. (PSE).

W zakresie obrotu hurtowego energią elektryczną pod koniec 2019 r. Spółka przejęła działalność w zakresie obrotu energią elektryczną od spółki wytwórczej TAURON Wytwarzanie, a w kwietniu 2020 r. od TAURON Ciepło i scentralizowała tę działalność na poziomie TAURON. Zasady współpracy zostały uregulowane w umowach o świadczenie usług SLA w zakresie działania handlowego przez TAURON na rzecz TAURON Wytwarzanie i TAURON Ciepło. Na podstawie tych umów Spółka świadczy m.in. usługę zarządzania portfelem energii elektrycznej i Praw Majątkowych oraz usługę market access, w ramach której działa na Towarowej Giełdzie Energii S.A. (TGE) w imieniu własnym na rzecz TAURON Wytwarzanie oraz TAURON Ciepło, realizując dla tych spółek obligo giełdowe.

Dodatkową działalnością Spółki jest hurtowy obrót gazem ziemnym na terytorium Rzeczpospolitej Polskiej na podstawie koncesji na obrót paliwami gazowymi wydanej przez Prezesa URE w dniu 27 kwietnia 2012 r. na okres od dnia 4 maja 2012 r. do dnia 4 maja 2022 r. W 2021 r. Spółka kupiła i sprzedała 4,8 TWh paliwa gazowego. Spółka koncentruje się na sprzedaży gazu ziemnego na potrzeby sprzedażowe TAURON Sprzedaż, do której sprzedano 59,7% zakupionego paliwa gazowego.

W dniu 29 września 2020 r. Prezes URE udzielił TAURON koncesji na prowadzenie działalności gospodarczej polegającej na obrocie gazem ziemnym z zagranicą. Dzięki uzyskanej koncesji możliwe jest obecnie realizowanie różnych strategii związanych z importem gazu ziemnego z rynków ościennych oraz jego ewentualnym eksportem na rynki, z którymi Polska połączona jest systemem gazowym. Głównym celem jest chęć zwiększenia atrakcyjności oferty Grupy do klientów końcowych. W 2021 r. TAURON zawarł testową transakcję importu gazu na Giełdzie EEX, co wiązało się z równoczesnym wypełnieniem obowiązku magazynowania gazu wynikającego z dokonanego importu. TAURON podpisał w tym celu stosowną umowę na usługę biletową z PGNiG.

W kompetencjach Spółki jest również zarządzanie na potrzeby Grupy Kapitałowej TAURON prawami majątkowymi wynikającymi ze świadectw pochodzenia energii elektrycznej stanowiącymi potwierdzenie wytworzenia energii elektrycznej w źródłach odnawialnych (w tym w źródłach wykorzystujących biogaz rolniczy) oraz prawami majątkowymi wynikającymi ze świadectw efektywności energetycznej. Zasady współpracy zostały uregulowane w umowach o zarządzanie bilansem praw majątkowych (TAURON Sprzedaż, TAURON Sprzedaż GZE, TAURON Wytwarzanie, TAURON Ciepło) oraz w umowach o świadczenie usług handlowych w zakresie zarządzania portfelem praw majątkowych i gwarancji pochodzenia (TAURON EKOENERGIA, EW Dobrzyń, EW Śniatowo, EW Inowrocław, EW Gołdap, EW Mogilno). W 2021 r. Spółka nie realizowała obrotu prawami majątkowymi, obrót ten był realizowany przez spółki Grupy Kapitałowej TAURON, które pozyskiwały poszczególne prawa oraz spółki zobowiązane do umorzenia ww. praw majątkowych.

TAURON jest centrum kompetencyjnym w zakresie zarządzania i handlu uprawnieniami do emisji CO2 dla spółek Grupy Kapitałowej TAURON. Dzięki centralizacji handlu emisjami uzyskano efekt synergii polegający na optymalizacji kosztów wykorzystania zasobów podmiotów wchodzących w skład Grupy Kapitałowej TAURON. Realizując powyższe cele w zakresie handlu uprawnieniami do emisji CO2 Spółka aktywnie uczestniczy w handlu na giełdzie ICE ENDEX, giełdzie EEX oraz na rynku OTC. Wraz z centralizacją tej funkcji, TAURON odpowiada za rozliczanie spółek w zakresie uprawnień do emisji CO2, zabezpieczenie potrzeb emisyjnych spółek zależnych z uwzględnieniem przyznanych uprawnień. W I półroczu 2020 r. Spółka dokonała zmiany modelu kontraktacji uprawnień do emisji CO2, w ramach którego nastąpił transfer zawartych kontraktów CO2 z giełdy ICE ENDEX na rynek OTC, dostosowując równocześnie datę rozliczenia ww. kontraktów do okresu umorzenia.

TAURON pełni również funkcję Operatora Rynku oraz podmiotu odpowiedzialnego za bilansowanie handlowe dla spółek Grupy Kapitałowej TAURON oraz klientów zewnętrznych. Realizowanie tych funkcji odbywa się na podstawie umowy przesyłowej zawartej z Operatorem Systemu Przesyłowego (OSP) oraz innych regulacji w tym zakresie (Warunków Dotyczących Bilansowania i Instrukcji Ruchu i Eksploatacji Sieci Przesyłowej).

Spółka obecnie dysponuje, na zasadach wyłączności, zdolnościami wytwórczymi w zakresie handlowo-technicznym, odpowiada za optymalizację wytwarzania, tj. dobór jednostek wytwórczych do ruchu oraz odpowiedni rozdział obciążeń w celu realizacji zawartych kontraktów z uwzględnieniem uwarunkowań technicznych jednostek wytwórczych oraz ograniczeń sieciowych i innych, w różnych horyzontach czasowych. W ramach usług dla Segmentu Wytwarzanie Spółka uczestniczy w przygotowaniu planów remontów, planów mocy dyspozycyjnych oraz planów produkcji dla jednostek wytwórczych w różnych horyzontach czasowych oraz ich uzgadnianiu z właściwym operatorem sieci. TAURON rozwija również kompetencje w zakresie funkcji Operatora Rynku dla gazu w oparciu o umowę przesyłową z GAZ-SYSTEM S.A. (GAZ-SYSTEM). Od lipca 2015 r. TAURON, jako jeden z pierwszych podmiotów w kraju, obsługuje grupę bilansową dla podmiotów dokonujących transakcji na rynku gazu i obecnie prowadzi bilansowanie handlowe dwóch podmiotów z Grupy Kapitałowej TAURON oraz klientów zewnętrznych.

W 2021 r. TAURON przeprowadził w imieniu spółek Grupy Kapitałowej TAURON certyfikację ogólną jednostek fizycznych istniejących i planowanych w ramach rynku mocy, certyfikację do aukcji głównej na rok 2026 oraz rozpoczął certyfikację do aukcji dodatkowych na rok 2023, która skończyła się w lutym 2022 r. Dzięki temu jednostki fizyczne wytwórcze oraz jednostki redukcji zapotrzebowania mogły wziąć udział w aukcji głównej na rok dostaw 2026 oraz w aukcjach dodatkowych na kwartały roku dostaw 2023.

W dniu 6 kwietnia 2021 r. Prezes URE opublikował w Biuletynie Informacji Publicznej informacje o ostatecznych wynikach aukcji dodatkowych na kwartały roku 2022. Zgodnie z informacją cena zamknięcia aukcji na I kwartał wyniosła 186,70 zł/kW/rok, na II i III kwartał 320,00 zł/kW/rok, a na IV kwartał 240,02 zł/kW/rok. Spółki Grupy Kapitałowej TAURON zawarły umowy mocowe z wolumenem od 24,86 do 157,11 MW. Sumaryczne przychody Grupy Kapitałowej TAURON wynikające z realizacji zawartych w aukcjach dodatkowych umów mocowych w roku 2022 wyniosą 25,2 mln zł.

W dniu 16 grudnia 2021 r. PSE przeprowadziły aukcję główną na okres dostaw przypadający lub rozpoczynający się w 2026 r. W dniu 7 stycznia 2022 r. Prezes URE opublikował w Biuletynie Informacji Publicznej informacje o ostatecznych wynikach aukcji głównej. Zgodnie z informacją cena zamknięcia aukcji ukształtowała się na poziomie 400,39 zł/kW/rok. Spółki Grupy Kapitałowej TAURON zawarły jednoroczne umowy mocowe z łącznym wolumenem 45,50 MW. Realizacja zawartych umów pozwoli w roku 2026 na uzyskanie przychodów w wysokości 18,22 mln zł.

W 2021 r. TAURON aktywnie uczestniczył we wtórnym rynku mocy zabezpieczając obowiązek mocowy w ramach Grupy Kapitałowej TAURON jak i zawierając transakcje z kontrahentami zewnętrznymi na rynku OTC.

W 2021 r. Prezes URE ogłosił i przeprowadził dwie tury aukcji na zakup energii elektrycznej wyprodukowanej w OZE. Aukcje były realizowane w II i IV kwartale 2021 r. TAURON koordynował prace w Grupie Kapitałowej TAURON związane z przygotowaniem i złożeniem ofert aukcyjnych. W aukcjach przeprowadzanych w czerwcu 2021 r. Spółki z Grupy Kapitałowej TAURON złożyły łącznie 9 ofert aukcyjnych. Wsparciem objęta została farma wiatrowa Piotrków o mocy zainstalowanej 30 MW, która startowała w koszyku aukcyjnym dla nowych elektrowni wiatrowych i instalacji fotowoltaicznych o mocy zainstalowanej powyżej 1 MW. Pozostałe oferty dotyczyły nowych instalacji fotowoltaicznych o mocy zainstalowanej nie wyższej niż 1 MW.

Zgodnie z przyjętym Modelem Biznesowym Spółka sprawuje funkcję zarządczą w zakresie zarządzania zakupami paliw produkcyjnych na potrzeby podmiotów wytwórczych wchodzących w skład Grupy Kapitałowej TAURON oraz zabezpiecza ich pozycję paliwową. Całość węgla dla potrzeb produkcyjnych Grupy Kapitałowej TAURON jest kontraktowana i zabezpieczana przez TAURON. W tym zakresie Spółka zapewnia dostawy o odpowiedniej jakości i ilości, gwarantującej dotrzymanie zapasów obowiązkowych węgla we wszystkich jednostkach wytwórczych Grupy Kapitałowej TAURON.

Podstawowe produkty, towary i usługi Grupy Kapitałowej TAURON

Grupa Kapitałowa TAURON prowadzi działalność i uzyskuje przychody przede wszystkim ze sprzedaży i dystrybucji energii elektrycznej i ciepła, wytwarzania energii elektrycznej i ciepła oraz sprzedaży węgla kamiennego.

Szczegółowa informacja dotycząca Segmentów działalności została przedstawiona w pkt 1.2 niniejszego sprawozdania.

Podstawowymi produktami Grupy Kapitałowej TAURON są energia elektryczna i ciepło oraz węgiel kamienny. Dodatkowo Grupa Kapitałowa TAURON zajmuje się obrotem towarami: energią elektryczną i produktami rynku energetycznego oraz węglem i gazem, jak również świadczy usługi dystrybucji i sprzedaży energii elektrycznej, w tym odbiorcom końcowym, dystrybucji i przesyłu ciepła oraz inne usługi powiązane z prowadzoną działalnością.

Poniższa tabela przedstawia wolumeny produkcji i sprzedaży w Grupie Kapitałowej TAURON za lata 2020-2021.

Tabela nr 10. Wolumeny produkcji i sprzedaży za lata 2020-2021

 

Wolumeny produkcji i sprzedaży

j.m.

2020

2021

Dynamika

(2021/2020)

1.  

Produkcja węgla handlowego

mln Mg

4,54

5,15

113%

2.  

Sprzedaż węgla przez Segment Wydobycie

mln Mg

4,08

5,47

134%

3.  

Wytwarzanie energii elektrycznej (produkcja brutto), w tym:

TWh

12,50

15,59

125%

4.  

Wytwarzanie energii ze źródeł odnawialnych, w tym:

TWh

1,94

1,71

88%

 

1)  

TWh

0,57

0,43

75%

75%

 

2)  

TWh

1,37

1,28

93%

93%

5.  

Wytwarzanie ciepła

PJ

11,63

12,00

103%

6.  

Sprzedaż ciepła

PJ

14,24

15,08

106%

7.  

Dystrybucja energii elektrycznej

TWh

50,26

53,97

107%

8.  

Sprzedaż energii elektrycznej

TWh

45,62

47,11

103%

 

1)  

TWh

32,43

33,41

103%

103%

 

2)  

TWh

13,19

13,70

104%

104%

9.  

Liczba klientów - Dystrybucja

tys.

5 715

777

101%

Wartościowe ujęcie powyższych wolumenów sprzedaży zostało przedstawione w pkt 5 niniejszego sprawozdania.

2.2.       Rynki zbytu i źródła zaopatrzenia

Rynki zbytu

Sprzedaż węgla

W Grupie Kapitałowej TAURON sprzedaż węgla prowadzona jest przez TAURON w zakresie zaopatrzenia spółek wytwórczych Grupy Kapitałowej TAURON oraz przez TAURON Wydobycie w zakresie sprzedaży na rynek krajowy oraz do TAURON.

TAURON, mając na celu realizację zadań w zakresie obrotu paliwami (węglem), w 2021 r. kontynuował sprzedaż paliw wyłącznie dla spółek Grupy Kapitałowej TAURON tj.: TAURON Wytwarzanie, TAURON Ciepło i Nowe Jaworzno Grupa TAURON, w oparciu o zakup paliw z rynku i z własnej Grupy Kapitałowej TAURON - od spółki TAURON Wydobycie.

Poniższy rysunek przedstawia zestawienie zrealizowanych przez Spółkę dostaw węgla w 2021 r.

Rysunek nr 10. Zestawienie zrealizowanych przez Spółkę dostaw węgla w 2021 r. (w mln Mg)



Szczegółowa informacja dotycząca zakupu paliw została przedstawiona w pkt 2.2. niniejszego sprawozdania.

TAURON Wydobycie sprzedaje węgiel z własnego wydobycia i produkcji, który jest oferowany do sprzedaży na rynku w sortymentach grubych, średnich oraz miałach energetycznych, a także metanu jako kopaliny towarzyszącej ze złoża Brzeszcze.

W zależności od sortymentu węgiel posiada następujące parametry handlowe:

1.                    

kaloryczność od 19 MJ/kg do 30 MJ/kg,

2.                    

zawartość popiołu od 6,5% do 31,5%,

3.                    

zawartość siarki od 0,2% do 1,2%.

TAURON Wydobycie prowadzi sprzedaż węgla w dwóch kierunkach:

4.                    

sprzedaż miałów węglowych i mułów węglowych na potrzeby elektrowni i elektrociepłowni, w większości z Grupy Kapitałowej TAURON (poprzez Spółkę),

5.                    

sprzedaż sortymentów grubych, średnich oraz niewielkiej ilości miałów za pośrednictwem zorganizowanej w całym kraju sieci handlowej, głównie na rynek krajowy.

Sprzedaż węgla z TAURON Wydobycie realizowana jest głównie w południowej i centralnej Polsce, w szczególności w województwach: śląskim, małopolskim, podkarpackim, świętokrzyskim i dolnośląskim, zarówno do przedsiębiorstw jak i odbiorców indywidualnych.

W 2021 r. sprzedaż węgla kamiennego przez TAURON Wydobycie wyniosła ok. 5,47 mln Mg, w tym 3,6 mln Mg (ok. 66%) do TAURON na potrzeby spółek Segmentu Wytwarzanie Grupy Kapitałowej TAURON. W porównaniu z 2020 r. oznacza to wzrost o 34% i wynika z wyższej produkcji węgla handlowego przez poszczególne zakłady górnicze oraz wyższego zapotrzebowania na węgiel na rynku krajowym. Wzrost produkcji zanotowano w ZG Sobieski, co wynikało z korzystniejszego układu frontów ścianowych, niż to miało miejsce w 2020 r. Mniejsze wydobycie w ZG Janina było spowodowane eksploatacją ścian o mniejszych zasobach, natomiast w ZG Brzeszcze likwidacją jednej ze ścian oraz opóźnieniem w uruchomieniu kolejnej.

Sprzedaż wytworzonej energii elektrycznej i ciepła

Wytwarzanie energii elektrycznej i ciepła (działalność Segmentów Wytwarzanie i OZE) w ramach Grupy Kapitałowej TAURON realizowane jest w:

1.                    

elektrowniach i elektrociepłowniach opalanych węglem kamiennym oraz biomasą,

2.                    

elektrowniach wodnych,

3.                    

farmach wiatrowych,

4.                    

farmach fotowoltaicznych.

W ramach Segmentu Wytwarzanie prowadzony jest również obrót, dystrybucja i przesył ciepła.

Łączna moc elektryczna zainstalowana jednostek wytwórczych Grupy Kapitałowej TAURON wyniosła na koniec 2021 r. 6,1 GWe mocy elektrycznej i 2,4 GWt mocy cieplnej.

Poniższy rysunek przedstawia strukturę mocy elektrycznej zainstalowanej według stanu na dzień 31 grudnia 2021 r.

Rysunek nr 11. Struktura mocy elektrycznej zainstalowanej Segmentu Wytwarzanie według stanu na dzień 31 grudnia 2021 r.



W 2021 r. spółki Grupy Kapitałowej TAURON wyprodukowały 15,6 TWh energii elektrycznej (w tym z OZE 1,7 TWh), tj. o 25% więcej w stosunku do 2020 r., w którym produkcja energii elektrycznej wyniosła 12,5 TWh (w tym z OZE 1,9 TWh). Jest to konsekwencją wyższej sprzedaży energii elektrycznej z produkcji własnej r/r i przyjętej strategii handlowej. Niższa produkcja z OZE jest wypadkową niższej produkcji z biomasy oraz z farm wiatrowych przy jednocześnie wyższej produkcji z elektrowni wodnych, wynikającej z korzystniejszych warunków hydrologicznych.

W 2021 r. wytworzona przez spółki Grupy Kapitałowej TAURON energia elektryczna została sprzedana na rynku krajowym, przede wszystkim do spółek Segmentu Sprzedaż Grupy Kapitałowej TAURON (81%), jak również na Rynku Bilansującym (RB) (PSE Operator) (18%).

Sprzedaż ciepła spółek Grupy Kapitałowej TAURON w 2021 r. wyniosła 15,1 PJ i była o 6% wyższa w stosunku do 2020 r. Udział sprzedaży ciepła wytwarzanego w źródłach własnych w łącznej wielkości sprzedaży ciepła wynosił 67% w 2021 r. Rynkiem zbytu ciepła wytwarzanego przez elektrownie należące do TAURON Wytwarzanie jest Górny Śląsk i Zagłębie, a także część województwa podkarpackiego - miasta Stalowa Wola i Nisko zasilane z Elektrowni Stalowa Wola oraz województwa małopolskiego - część miasta Trzebinia zasilana z Elektrowni Siersza.

Ciepło jest sprzedawane głównie za pośrednictwem dystrybutorów ciepła: TAURON Ciepło, SCE Jaworzno III, PEC Tychy i innych, a na rynku podkarpackim - Przedsiębiorstwo Energetyki Cieplnej sp. z o.o. oraz ENESTA sp. z o.o. Niewielkie ilości ciepła są sprzedawane bezpośrednio odbiorcom zlokalizowanym w sąsiedztwie spółek wytwórczych.

Z kolei rynek sprzedaży ciepła TAURON Ciepło - głównie dla celów: ogrzewania, przygotowania ciepłej wody użytkowej, technologicznych, obejmuje zróżnicowanych odbiorców: sektor spółdzielczy (48%), sektor prywatny - wspólnoty mieszkaniowe oraz domy jednorodzinne (15%), sektor komunalny (17%), sektor urzędy i instytucje (11%) oraz sektor przemysłowy i pozostałe (9%).

Ponadto spółki wytwórcze Grupy Kapitałowej TAURON uzyskują świadectwa pochodzenia z tytułu produkcji energii elektrycznej z OZE, które są następnie nabywane przez spółki Segmentu Sprzedaż i przedstawiane Prezesowi URE do umorzenia.

Sprzedaż usług dystrybucji energii elektrycznej

Sprzedaż usług dystrybucji energii elektrycznej w Grupie Kapitałowej TAURON prowadzona jest przez TAURON Dystrybucja.

TAURON Dystrybucja działa na rynku regulowanym, na którym funkcjonuje 5 dużych przedsiębiorstw energetycznych zajmujących się dystrybucją energii elektrycznej i 183 innych mniejszych przedsiębiorstw tego rodzaju. Spośród mniejszych przedsiębiorstw energetycznych zajmujących się dystrybucją energii elektrycznej najwięcej odbiorców posiada przedsiębiorstwo PKP Energetyka S.A. Działalność w zakresie dystrybucji energii elektrycznej jest prowadzona w warunkach monopolu naturalnego, co sprawia że jest koncesjonowana przez Prezesa Urzędu Regulacji Energetyki, a zakres prowadzonej działalności jest ograniczony do sieci dystrybucyjnych znajdujących się na ściśle określonym obszarze (gminy i/lub miasta w całości lub w części). Zasady określania uzasadnionego przychodu uzyskiwanego przez przedsiębiorstwa zajmujące się dystrybucją energii elektrycznej (przychód alokowany na stawki opłat za świadczenie usług dystrybucji energii elektrycznej) zostały zdefiniowane w modelach regulacyjnych opracowanych i wdrożonych przez Prezesa Urzędu Regulacji Energetyki.

TAURON Dystrybucja świadczy usługi dystrybucji energii elektrycznej dla ok. 5 777 tys. odbiorców końcowych. Spółka obejmuje swoją działalnością obszar o powierzchni ok. 57 tys. km2, położony głównie w województwach: dolnośląskim, małopolskim, opolskim i śląskim, a także łódzkim, podkarpackim i świętokrzyskim. Funkcje operacyjne realizuje 11 oddziałów zlokalizowanych w Bielsku-Białej, Będzinie, Częstochowie, Gliwicach, Jeleniej Górze, Krakowie, Legnicy, Opolu, Tarnowie, Wałbrzychu i Wrocławiu.

W wolumenie dostawy usług dystrybucyjnych 96,3% stanowi sprzedaż odbiorcom taryfowym w zakresie poszczególnych poziomów napięć: wysokiego (grupa A), średniego (grupa B) i niskiego (C, G). Całkowity wolumen energii elektrycznej dostarczonej odbiorcom taryfowym w 2021 r., w ramach sprzedaży usług dystrybucyjnych, przyłączonym do sieci TAURON Dystrybucja, wyniósł 53,97 TWh (z doszacowaniem) i był wyższy w porównaniu do 2020 r. o 3,71 TWh, tj. o 7,4%.

Poniższy rysunek przedstawia strukturę dystrybucji energii elektrycznej według grup taryfowych w 2021 r.

Rysunek nr 12. Struktura dystrybucji energii elektrycznej według grup taryfowych w 2021 r.



Sprzedaż usług dystrybucji realizowana jest na podstawie zawartych z odbiorcami umów kompleksowych oraz umów o świadczenie usług dystrybucji. Pierwszy typ umowy obejmuje zarówno sprzedaż energii elektrycznej przez spółki Segmentu Sprzedaż, jak też dostawy tej energii przez spółkę pełniącą funkcję OSD. Drugi typ umowy reguluje wyłącznie dostawy energii elektrycznej przez spółkę pełniącą funkcję OSD. W przypadku tego rodzaju umów zakup energii elektrycznej uregulowany jest w odrębnych umowach sprzedaży energii elektrycznej zawartych przez odbiorcę z wybranym przez niego sprzedawcą.

Sprzedaż hurtowa i detaliczna energii elektrycznej oraz gazu

Sprzedaż energii elektrycznej w zakresie handlu hurtowego energią elektryczną, gazem ziemnym i pozostałymi produktami rynku energetycznego oraz w zakresie sprzedaży detalicznej energii elektrycznej i gazu ziemnego prowadzona jest przez spółki Segmentu Sprzedaż.

Działalność w zakresie handlu hurtowego prowadzona przez TAURON, obejmuje głównie obrót energią elektryczną, obrót i zarządzanie uprawnieniami do emisji CO2, prawami majątkowymi wynikającymi ze świadectw pochodzenia energii elektrycznej oraz gazem ziemnym. Działania te wykonywane są przede wszystkim na potrzeby zabezpieczenia pozycji zakupowych i sprzedażowych podmiotów z Grupy Kapitałowej TAURON.

Spółka działa na rynkach hurtowych w kraju i za granicą, jak również realizuje obrót we wszystkich segmentach krajowego rynku energii, tj.: na rynku dnia bieżącego, rynku dnia następnego oraz na rynku terminowym. Spółka jest aktywnym uczestnikiem TGE.

W zakresie hurtowego obrotu paliwami gazowymi Spółka jest aktywnym uczestnikiem na rynku gazu prowadzonym przez TGE, realizuje transakcje na rynku bieżącym SPOT, jak i na produktach Rynku Terminowego Towarowego (RTT). Prowadzi działalność w zakresie proprietary trading na międzynarodowej giełdzie gazu POWERNEXT Pegas, który od 1 stycznia 2020 r. została przejęta przez The European Energy Exchange, do którego Spółka posiadała już dostęp. Spółka obecna jest w hubach: GASPOOL, New Connect Germany i Tittle Transfer Facility. TAURON działa na zagranicznych rynkach dzięki umowom zawartym przez Spółkę z niemieckimi operatorami systemów przesyłowych: GASCADE Gastransport oraz ONTRAS Gastransport GmbH oraz czeskiego NET4GAS s.r.o.

Ponadto Spółka jest uczestnikiem giełdy Intercontinental Exchange na hubie National Balancing Point. Dostęp do hubów jest konsekwencją działania, mającego na celu zwiększenie kompetencji gazowych TAURON i dostępu do nowych źródeł. Sukcesywnie zwiększa się też wolumen transakcji zawieranych przez Spółkę na rynku pozagiełdowym OTC. Działając na rynku gazu Spółka zabezpiecza dostawy surowca dla podmiotów z Grupy Kapitałowej TAURON, ponadto na RTT prowadzona jest działalność proptradingowa wykorzystująca zmienność cen gazu do generowania dodatkowych marż.

TAURON jest również uczestnikiem europejskiej platformy handlu przepustowościami PRISMA European Capacity Platform GmbH, gdzie dokonuje się zakupów przepustowości międzysystemowych. W zakresie rezerwacji przepustowości na rynku krajowym Spółka działa jako uczestnik platformy aukcyjnej GSA GAZ-SYSTEM Aukcje.

Sprzedaż detaliczna energii elektrycznej i gazu ziemnego do klientów końcowych prowadzona jest przez TAURON Sprzedaż i TAURON Sprzedaż GZE.

Stosowana przez Grupę Kapitałową TAURON segmentacja klientów (klienci strategiczni, biznesowi i masowi), uzależniona od wielkości zużywanej energii elektrycznej, ma na celu dostosowanie oferty produktowej, kanałów sprzedażowych i komunikacji marketingowej do oczekiwań występujących w danym segmencie klientów.

Poniższa tabela prezentuje kategorie klientów końcowych Grupy Kapitałowej TAURON wynikające ze stosowanej segmentacji i specyfiki prowadzonej przez nich działalności.

Tabela nr 11. Kategorie klientów końcowych Grupy Kapitałowej TAURON

Grupa klientów

Opis klientów

Klienci strategiczni

Klienci o rocznym potencjale zużycia energii nie mniejszym niż 40 GWh lub będący strategicznymi partnerami biznesowymi Grupy Kapitałowej TAURON, tj. podmioty głównie z sektora przemysłu ciężkiego, np.: hutniczego, chemicznego, wydobywczego, samochodowego.

Klienci biznesowi

Klienci o rocznym potencjale zużycia powyżej 250 MWh (nie będący konsumentami) lub dokonujący zakupu energii w oparciu o przepisy Ustawy z dnia 29 stycznia 2004 r. Prawo zamówień publicznych, tj. podmioty z pozostałych sektorów przemysłu, wytwórcy sprzętu, odbiorcy z przemysłu spożywczego, sektora publicznego, przemysłu budowlanego oraz sektora usług komunalnych.

Klienci masowi - małe i średnie przedsiębiorstwa

Klienci zajmujący się działalnością sprzedażową, usługową, bankową, gastronomiczną i drobni przedsiębiorcy.

Klienci masowi - gospodarstwa domowe

Gospodarstwa domowe.

W 2021 r. spółki sprzedażowe działały w otoczeniu rynkowym, w którym poziom konkurencyjności w poszczególnych segmentach nie zmienił się znacząco w porównaniu z latami poprzednimi. W 2020 r. rynek gospodarstw domowych (klient indywidualny) pozostawał objęty obowiązkiem zatwierdzania cen sprzedaży energii elektrycznej przez Prezesa URE.

Według danych URE, od połowy 2007 r. do października 2021 r., tj. od początku okresu liberalizacji rynku energii, odnotowano ok. 717 tys. gospodarstw domowych oraz ponad 223 tys. podmiotów instytucjonalnych, które zmieniły sprzedawcę energii elektrycznej.

W segmencie instytucji i podmiotów gospodarczych (klient biznesowy) konkurencja jest znaczna, a firmy już od kilku lat korzystają z uwolnienia cen energii elektrycznej. Postęp liberalizacji spowodował, że coraz lepiej uświadomiony klient biznesowy oczekuje konkurencyjnych rozwiązań. Wzmożona aktywność sprzedażowa firm energetycznych wywiera coraz większą presję cenową. Klienci biznesowi chętnie korzystają z możliwości zmiany sprzedawcy. Efektem tej sytuacji są działania z zakresu ochrony własnej bazy klientów przed działaniami konkurencji poprzez wprowadzenie umów lojalizujących.

W segmencie gospodarstw domowych, w którym ilość zmian sprzedawcy stanowi niewielki odsetek, upatrywany jest duży potencjał. W 2021 r. zmiany sprzedawcy dokonało ponad 33,4 tys. odbiorców energii elektrycznej (w tym: ok. 6,9 tys. podmiotów instytucjonalnych oraz ok. 26,5 tys. gospodarstw domowych). W 2021 r. dynamika zmian sprzedawcy wzrosła względem 2020 r., w przypadku gospodarstw domowych o 9,1%, a w przypadku podmiotów instytucjonalnych o 4,2%.

W 2021 r. oferta sprzedażowa TAURON Sprzedaż dla segmentu biznesowego obejmowała energię elektryczną i paliwo gazowe. Spółka kontynuowała działania ukierunkowane na budowanie lojalności klientów, przy czym szczególny nacisk położony był na budowę oferty w oparciu o Zielony zwrot TAURONA. Klientom zaoferowano do wyboru szereg produktów uwzględniających ich potrzeby oraz specyfikę poboru energii elektrycznej, wśród nich produkty ekologiczne, giełdowe i techniczne. Kontynuowano działania związane z promowaniem i sprzedażą produktów linii ekologicznej „EKO” - TAURON EKO PREMIUM (TEP), TAURON EKO BIZNES oraz Gwarancje Pochodzenia. W ramach tych działań w produkcie TEP w 2021 r. zostały zawarte umowy na blisko 900 GWh. Produkt EKO Biznes również cieszył się dużym zainteresowaniem klientów, Spółka sprzedała energię w tym produkcie o wolumenie rzędu 1,7 TWh. Na rekordowym poziomie ponad 2,3 TWh ukształtowała się również sprzedaż Gwarancji pochodzenia.  W 2021 r. aż 64% klientów biznesowych, liczonych wolumenem sprzedaży, skorzystało z dodatkowych produktów z oferty TAURON Sprzedaż.

W 2021 r. obserwowany był również proces migrowania klientów segmentu masowego (klienci indywidualni oraz małe i średnie przedsiębiorstwa) z obszaru taryfowego do produktowego. Na koniec 2021 r. Grupa Kapitałowa TAURON sprzedawała energię na podstawie umów gwarantujących warunki handlowe w ustalonym okresie do 48% klientów segmentu (umowy lojalizujące), a 52% klientów kupowało energię po cenach taryfowych.

Kluczowym elementem oferty handlowej dla klientów masowych w 2021 r. były produkty łączone Elektryk oraz Serwisant oparte o funkcjonalność assistance, z których skorzystało ponad 2 mln klientów. Produkty assistance będą stanowiły podstawę oferty także w 2022 r.

Ponadto w 2021 r. kontynuowano sprzedaż produktów specjalistycznych, w szczególności fotowoltaiki, której sprzedaż w 2021 r. wyniosła ponad 1,7 tys. sztuk. W 2021 r. sprzedaż detaliczna energii elektrycznej przez spółki Segmentu Sprzedaż na rzecz około 5,6 mln klientów wyniosła 33,1 TWh, czyli 103%% poziomu osiągniętego w 2020 r., w którym sprzedaż wyniosła 32,1 TWh. Wzrost wolumenu sprzedaży zanotowano przede wszystkim w Rynku Klientów Biznesowych, co związane było głównie z powrotem klientów do zużycia sprzed ograniczeń związanych z pandemią COVID-19 .

Poniższa tabela przedstawia informacje na temat wolumenu sprzedanej w 2021 r. energii elektrycznej przez spółki Grupy Kapitałowej TAURON prowadzące działalność w zakresie sprzedaży detalicznej energii elektrycznej oraz liczby klientów, w rozbiciu na poszczególne ich segmenty.

Tabela nr 12. Wolumen sprzedanej energii elektrycznej detalicznej oraz liczba klientów w 2021 r.

Rodzaj klientów

Wolumen sprzedanej

energii elektrycznej (TWh)

Liczba klientów

(tys.)

Klienci strategiczni

3,9

1

Klienci biznesowi

13,9

178

Klienci masowi, w tym:

12,2

5 414

gospodarstwa domowe

10,1

5 062

Sprzedaż do TAURON Dystrybucja na pokrycie różnic bilansowych

3,0

0,001

Pozostałe (eksport, potrzeby własne)

0,1

-

Segment Sprzedaż

33,1

5 593

W latach obrotowych zakończonych dnia 31 grudnia 2021 r. oraz 31 grudnia 2020 r., Grupa Kapitałowa TAURON nie zidentyfikowała pojedynczych klientów spoza Grupy Kapitałowej TAURON, z którymi zrealizowałaby przychody odpowiednio: ze sprzedaży węgla, wytworzonej energii elektrycznej i ciepła, usług dystrybucji energii elektrycznej, jak również hurtowej i detalicznej energii elektrycznej oraz gazu przekraczające poziom 10% łącznych przychodów ze sprzedaży Grupy Kapitałowej TAURON.

Źródła zaopatrzenia - paliwa

Węgiel (rynek krajowy)

Grupa Kapitałowa TAURON zaopatruje się w węgiel wyłącznie na rynku krajowym.

Spółka kupowała węgiel oraz muł węglowy na potrzeby produkcji energii elektrycznej i ciepła przez Segment Wytwarzanie ze spółki TAURON Wydobycie - łącznie dostarczono 3,6 mln ton.

Dodatkowo kontynuowany był zakup węgla i mułu węglowego na podstawie umów zawartych z następującymi dostawcami spoza Grupy Kapitałowej TAURON:

1.     

Polska Grupa Górnicza Sp. z o.o. (74,4%1),

2.     

Jastrzębska Spółka Węglowa S.A. (11,9%1),

3.     

Węglokoks S.A. (8,0%1),

4.     

EP Resources PL S.A. (3,2%1),

5.     

TRANSLIS Sp. z o.o. (2,5%1).

1Udziały dostawców w całkowitej wartości dostaw węgla.

Łącznie od dostawców spoza Grupy Kapitałowej TAURON Spółka kupiła 2,3 mln ton węgla.

Poniższy rysunek przedstawia ilość zakupionego węgla oraz mułu węglowego w Grupie Kapitałowej TAURON w 2021 r.

Rysunek nr 13. Zakup węgla i mułu węglowego w 2021 r. (w mln Mg)



W 2020 r. 56% dostaw węgla do produkcji energii elektrycznej i ciepła zostało zaspokojone węglem z własnych zakładów górniczych TAURON Wydobycie. Pozostała część zapotrzebowania została pokryta ze źródeł zewnętrznych, w których największy udział miała Polska Grupa Górnicza S.A. (PGG) oraz Jastrzębska Spółka Węglowa S.A.

Gaz (rynek krajowy i zagraniczny)

Grupa Kapitałowa TAURON za pośrednictwem giełdy zaopatruje się w paliwo gazowe na rynku krajowym.

Spółka jest aktywnym uczestnikiem na rynku gazu prowadzonym przez TGE, realizuje transakcje na rynku bieżącym SPOT, jak i na produktach RTT.

TAURON prowadzi też działalność w zakresie proprietary trading na międzynarodowej giełdzie gazu POWERNEXT Pegas (od dnia 1 stycznia 2020 r. The European Energy Exchange) oraz jest obecna w hubach: GASPOOL, New Connect Germany i Tittle Transfer Facility.

Ponadto Spółka jest uczestnikiem giełdy Intercontinental Exchange w hubie National Balancing Point. Sukcesywnie zwiększa się też wolumen transakcji zawieranych przez Spółkę na rynku pozagiełdowym OTC.

Działając na rynku gazu Spółka zabezpiecza dostawy surowca dla podmiotów z Grupy Kapitałowej TAURON.

W latach obrotowych zakończonych dnia 31 grudnia 2021 r. oraz 31 grudnia 2010 r., Grupa Kapitałowa TAURON nie zidentyfikowała pojedynczych klientów spoza Grupy Kapitałowej TAURON, z którymi zrealizowałaby transakcje zakupu węgla i gazu przekraczające poziom 10% łącznych przychodów ze sprzedaży Grupy Kapitałowej TAURON.

2.3.       Ocena czynników i nietypowych zdarzeń mających znaczący wpływ na osiągnięty wynik finansowy

Czynniki wewnętrzne

Na działalność i wyniki Spółki i Grupy Kapitałowej TAURON w 2021 r. wpływały m.in. następujące czynniki wewnętrzne:

1.                    

działania w zakresie optymalizacji procesów w spółkach Grupy Kapitałowej TAURON,

2.                    

decyzje w zakresie realizacji kluczowych projektów inwestycyjnych oraz intensywne działania z zakresu poszukiwania nowych źródeł energii,

3.                    

wprowadzone w spółkach Grupy Kapitałowej TAURON działania w związku pandemią COVID-19, ukierunkowane na zapewnienie bezpieczeństwa pracowników i klientów oraz zabezpieczenie ciągłości działania, w tym ograniczenie kosztów działalności operacyjnej,

4.                    

działania lojalnościowe w zakresie utrzymania obecnych klientów oraz działania marketingowe w zakresie pozyskiwania nowych klientów,

5.                    

scentralizowany obszar zarządzania finansami w Grupie Kapitałowej TAURON, wspomagany takimi narzędziami, jak: korporacyjny model finansowania, polityka zarządzania płynnością finansową z cash pool, polityka zarządzania ryzykiem w obszarze finansowym, polityka ubezpieczeniowa,

6.                    

pozyskanie finansowania dłużnego na rynku krajowym i międzynarodowym,

7.                    

działalność Podatkowej Grupy Kapitałowej mająca na celu przede wszystkim optymalizację realizacji obowiązków związanych z rozliczaniem podatku dochodowego od osób prawnych przez kluczowe spółki Grupy Kapitałowej TAURON,

8.                    

zarządzanie przez TAURON procesami zakupowymi, w szczególności zakupami paliw na potrzeby podmiotów wytwórczych wchodzących w skład Grupy Kapitałowej TAURON,

9.                    

oczekiwania dotyczące wzrostu wynagrodzeń w Grupie Kapitałowej TAURON,

10.                

warunki geologiczno-górnicze wydobycia węgla kamiennego,

11.                

awarie urządzeń, instalacji i sieci należących do Grupy Kapitałowej TAURON,

12.                

realizacja Programu Naprawczego TAURON Wydobycie na lata 2020-2029,

13.                

decyzja o rozwoju Obszaru ciepłowniczego w ramach Grupy Kapitałowej TAURON,

14.                

podpisanie umowy sprzedaży udziałów w PGE EJ 1 na rzecz Skarbu Państwa,

15.                

wycofanie bloków klasy 120 MW w Stalowej Woli,

16.                

podpisanie listu intencyjnego dotyczącego potencjalnego nabycia przez Skarb Państwa 100% akcji w TAURON Wydobycie,

17.                

podpisanie listu intencyjnego dotyczącego transakcji zbycia na rzecz Grupy PGNiG udziałów w EC Stalowa Wola,

18.                

zawarcie porozumienia między TAURON, PGE, Enea, Energa i Skarbem Państwa dotyczącego współpracy w zakresie wydzielenia aktywów węglowych i ich integracji w ramach NABE,

19.                

postój awaryjny bloku 910 MW w Jaworznie,

20.                

przyjęcie Polityki Ciągłości Działania w Grupie TAURON,

21.                

podpisanie ugody pomiędzy EC Stalowa Wola i Abener Energia S.A. (Abener Energia) celem określenia zasad wzajemnych rozliczeń wynikających ze sporów sądowych i arbitrażowych toczących się pomiędzy stronami na budowę bloku gazowo-parowego z członem ciepłowniczym w EC Stalowa Wola.

Szczegółowa informacja dotycząca wpływu powyższych czynników na osiągnięty w 2021 r. wynik finansowy została przedstawiona w pkt 4. i 5. niniejszego sprawozdania. Efekty tego wpływu widoczne są zarówno w krótkiej, jak i dłuższej perspektywie.

W trakcie 2021 r. nie zaistniały istotne nietypowe zdarzenia o charakterze wewnętrznym mające znaczący wpływ na osiągnięty wynik finansowy, jednak z uwagi na obowiązujący stan epidemiologiczny, w marcu 2020 r. wprowadzono w spółkach Grupy Kapitałowej TAURON nadzwyczajne działania prewencyjne ukierunkowane na zapewnienie bezpieczeństwa pracowników i klientów oraz zapewnienie bezpieczeństwa ciągłości działania infrastruktury krytycznej.

Przeprowadzone na dzień 30 czerwca 2021 r. oraz 31 grudnia 2021 r. analizy w ramach testów na utratę wartości aktywów Grupy Kapitałowej TAURON wykazały zmiany w zakresie wartości odzyskiwalnej aktywów trwałych w Segmencie Wydobycie oraz w Segmencie Wytwarzanie, na które mają wpływ przede wszystkim następujące czynniki:

1.                    

długotrwałe utrzymywanie się kapitalizacji Spółki na poziomie poniżej wartości bilansowej aktywów netto,

2.                    

zmiany w zakresie światowych cen surowców energetycznych, energii elektrycznej oraz cen uprawnień do emisji CO2,

3.                    

odbudowa krajowego zużycia energii elektrycznej powyżej poziomów obserwowanych przed pandemią COVID-19,

4.                    

publikacja pakietu Fit for 55 mającego ukierunkować UE na osiągnięcie ambitnych poziomów redukcji emisji netto do 2030 r. oraz bycia pierwszym kontynentem neutralnym klimatycznie do 2050 r.,

5.                    

duża zmienność cen energii na rynku terminowym (wraz z utrzymującą się niską płynnością) i utrzymujące wysokie ceny na rynku bieżącym,

6.                    

wyniki dotychczasowych aukcji OZE oraz bardzo dynamiczny rozwój podsektora prosumentów i mikroinstalacji w związku z uruchomionymi programami wsparcia,

7.                    

skutki wprowadzenia zapisów Pakietu zimowego, w tym standardu emisyjnego, niekorzystnie wpływającego na możliwość uczestnictwa w rynku mocy jednostek węglowych po 1 lipca 2025 r.,

8.                    

zaostrzenie norm emisyjności i utrzymujące się niekorzystne warunku rynkowe z punktu widzenia rentowności energetyki konwencjonalnej,

9.                    

zwiększone ryzyka w zakresie produkcji węgla handlowego,

10.                

obniżenie stopy wolnej od ryzyka.

W konsekwencji w wynikach Grupy Kapitałowej TAURON za 2021 r. w Skonsolidowanym Sprawozdaniu finansowym Grypy Kapitałowej TAURON Polska Energia S.A. zgodnym z Międzynarodowymi Standardami Sprawozdawczości Finansowej zatwierdzonymi przez Unię Europejską za rok zakończony dnia 31 grudnia 2021 r. (Skonsolidowane sprawozdanie finansowe Grupy Kapitałowej TAURON) ujęto utworzenie odpisów z tytułu utraty wartości rzeczowych i niematerialnych aktywów trwałych w wysokości 1 138 mln zł.

Przeprowadzone na dzień 30 czerwca 2021 r. oraz 31 grudnia 2021 r. analizy w ramach testów na utratę wartości aktywów wykazały w Sprawozdaniu finansowym TAURON Polska Energia S.A. zgodnym z Międzynarodowymi Standardami Sprawozdawczości Finansowej zatwierdzonymi przez Unię Europejską za rok zakończony dnia 31 grudnia 2021 r. (Sprawozdanie finansowe TAURON) wykazały:

1.                    

zasadność odwrócenia odpisów z tytułu utraty wartości udziałów w TAURON EKOENERGIA w wysokości 376 mln zł,

2.                    

zasadność utworzenia odpisów z tytułu utraty wartości akcji w Nowe Jaworzno Grupa TAURON w wysokości 1 764 mln zł.

Czynniki zewnętrzne

Na działalność i wyniki TAURON oraz Grupy Kapitałowej TAURON w 2021 r. wpłynęły następujące czynniki zewnętrzne:

1.                    

otoczenie makroekonomiczne,

2.                    

otoczenie rynkowe,

3.                    

otoczenie regulacyjne,

4.                    

otoczenie konkurencyjne.

Otoczenie makroekonomiczne

Podstawowym obszarem działalności Grupy Kapitałowej TAURON jest rynek polski, w ramach którego Grupa Kapitałowa TAURON korzysta z pozytywnych trendów na nim panujących, jak również odczuwa skutki ich zmian. Sytuacja makroekonomiczna zarówno w poszczególnych sektorach gospodarki, jak i na rynkach finansowych, jest istotnym czynnikiem mającym wpływ na osiągane przez Grupę Kapitałową TAURON wyniki.

W 2021 r. skutki trwającej pandemii COVID-19 nadal były widoczne i odczuwalne w gospodarkach krajowych. Jednak widoczna była znaczna poprawa sytuacji gospodarczej w porównaniu do 2020 r. Prognozy międzynarodowych instytucji pokazują, że światowa gospodarka w 2021 r. wzrosła o ok. 5,6%, a w 2022 r. spodziewane tempo rozwoju wyniesie 4,5%.

Polska gospodarka krajowa w 2021 r., według prognoz Narodowego Banku Polskiego, wzrosła o 5,3%. Na ożywienie gospodarcze miał wpływ wzrost spożycia w sektorze gospodarstw domowych. W 2020 r. spożycie to spadło rok do roku o 3%, w 2021 r. wyniesie ok. 6,1%. Średnioroczna Inflacja w 2021 r. wyniesie ok. 5,0%, a stopa bezrobocia rejestrowanego na koniec roku ukształtuje się na poziomie ok. 5,5%.

W horyzoncie 2023 r. polska gospodarka będzie rosnąć w średnim tempie ok. 5% r/r. Oczekuje się ożywienia gospodarczego, dzięki odbudowie aktywności ekonomicznej za granicą, czy wzrostowi spożycia gospodarstw domowych. Wzrost PKB ograniczony będzie natomiast przez negatywny szok podażowy – gwałtowny wzrost cen surowców energetycznych na rynkach światowych i wzrost cen uprawnień do emisji CO2, co miało miejsce jeszcze w 2021 r.

W sektorze energetycznym przewiduje się wzrost cen energii elektrycznej, który będzie spowodowany wzrostem cen węgla, gazu i uprawień do emisji CO2. Wzrost surowców energetycznych na rynkach światowych i cen uprawień będzie główną przyczyną spodziewanego wzrostu poziomu inflacji w Polsce w 2022 r., której średnioroczną wartość szacuje się na poziomie 5,8%.

Otoczenie rynkowe

Energia elektryczna

Poniższa tabela przedstawia wolumeny zużycia, produkcji i importu energii elektrycznej w Polsce oraz średnie ceny energii elektrycznej na rynku SPOT zarówno w Polsce, jak i krajach ościennych w 2021 r. i 2020 r.

Tabela nr 13. Wolumeny zużycia, produkcji i importu energii elektrycznej w Polsce oraz średnie ceny energii elektrycznej na rynku SPOT w Polsce i w krajach ościennych w 2021 r. i 2020 r.

Wolumen

j.m.

2021 r.

2020 r.

Wzrost/Spadek

1.     Zużycie energii elektrycznej

GWh

174 402

165 533

8 869 (+5,4%)

2.     Produkcja energii elektrycznej w elektrowniach krajowych

GWh

173 583

152 306

21 275 (+14,0%)

3.     Produkcja energii elektrycznej w elektrowniach opalanych:

 

 

 

 

1)     węglem kamiennym1

GWh

93 037

81 345

11 692 (+14,4%)

2)     węglem brunatnym

GWh

45 367

37 969

7 398 (+19,5%)

3)     paliwem gazowym

GWh

13 366

13 924

-558 (-4,0%)

4.     Produkcja energii elektrycznej w elektrowniach wiatrowych

GWh

14 234

14 175

59 (+0,4%)

5.     Saldo wymiany zagranicznej

GWh

820

13 224

-12 404 (-93,8%)

6.     Średnia cena energii elektrycznej na rynku SPOT w:

 

 

 

 

1)     Polsce

PLN/MWh

397,98

208,68

+189,30 (+90,7%)

EUR/MWh

86,93

47,12

+39,81 (+84,5%)

2)     Krajach ościennych (na przykładzie Niemiec)

EUR/MWh

96,85

30,47

+66,38 (+217,8%)

1Łącznie z elektrowniami przemysłowymi.

W 2021 r. cena energii elektrycznej na Rynku Dnia Następnego (RDN) TGE ukształtowała się na poziomie 397,98 PLN/MWh i była wyższa o 189,30 PLN/MWh (+90,7%) w stosunku do 2020 r. Średnia cena rozliczeniowa na Rynku Bilansującym (RB) wyniosła 374,56 PLN/MWh i była wyższa o 166,22 PLN/MWh (+79,8%) w porównaniu do 2020 r.

Czynnikami, które wpłynęły na wzrosty cen na RDN i RB były: wzrost zapotrzebowania, silne wzrosty cen uprawnień do emisji CO2, dużo wyższe ceny SPOT w krajach ościennych, jak również niższe saldo wymiany międzysystemowej energii elektrycznej, gdzie w drugim półroczu 2021 r. odnotowano wzrost eksportu energii elektrycznej do krajów ościennych. Na wzrost zapotrzebowania na energie elektryczną istotny wpływ miały odbudowa gospodarki po restrykcjach spowodowanych pandemią COVID-19, uwarunkowania pogodowe (chłodna zima i ciepłe lato) oraz większe zużycie w gospodarstwach.

Najniższe ceny SPOT odnotowano w styczniu 2021 r., a najwyższe w grudniu 2021 r. ze średnią ceną na poziomie odpowiednio: 251,85 PLN/MWh i 823,90 PLN/MWh. Na wysokie ceny w grudniu 2021 r. miały wpływ niskie temperatury utrzymujące się w całej Europie, wyższe zapotrzebowanie na energię elektryczną, wysokie ceny energii w krajach ościennych, a w szczególności problemy z utrzymaniem wystarczającej ilości zapasów węgla energetycznego w kraju, co spowodowało mocne ograniczenie dostępności mocy, w tym rezerw mocy dostępnych dla Operatora Systemu Przesyłowego (OSP).

Wzrost zapotrzebowania na energię elektryczną oraz znaczące zmniejszenie się importu na połączeniach transgranicznych (import energii netto w 2021 r. ukształtował się na poziomie 0,82 TWh) wpłynęło na zwiększenie produkcji energii elektrycznej w źródłach konwencjonalnych. W 2021 r. odnotowano wzrost produkcji energii elektrycznej z elektrowni opalanych węglem kamiennym do poziomu 93,04 TWh, jak również większą produkcję w elektrowniach opalanych węglem brunatnym wynoszącą 45,37 TWh. Jednocześnie ze względu na wysokie ceny gazu, szczególnie w IV kwartale produkcja energii elektrycznej w elektrowniach gazowych nieznacznie zmalała do poziomu 13,37 TWh.

Poniższy rysunek przedstawia średnie miesięczne ceny energii elektrycznej na rynkach SPOT i RB oraz średnie temperatury w 2021 r.

Rysunek nr 14. Średnie miesięczne ceny energii na rynkach SPOT i RB oraz średnie temperatury w 2021 r.



Na rynku terminowym energii elektrycznej referencyjny kontrakt terminowy z dostawą w 2022 r. (BASE_Y-22) przez cały 2021 r. znajdował się w trendzie wzrostowym. Zmiany poziomów cenowych były zgodne ze zmianami cen surowców, a w szczególności cen uprawnień do emisji CO2. Szczególnie gwałtowny wzrost cen nastąpił pod koniec roku, gdzie cena rozliczeniowa kontraktu osiągnęła poziom 926,40 PLN/MWh. Oprócz wysokich cen surowców oraz uprawnień do emisji CO2 przyczyną tak gwałtownych wzrostów były problemy z bilansowaniem systemu elektroenergetycznego w Polsce na skutek niskiej podaży węgla energetycznego, jak również bardzo wysokich cen w krajach ościennych.

Średnia cena ważona wolumenem obrotu kontraktu BASE_Y-22 notowanego w 2021 r. ukształtowała się na poziomie 384,80 PLN/MWh i była wyższa o 153,12 PLN/MWh (+66,1%) w stosunku do notowań kontraktu BASE_Y-21 na rok przed dostawą. Łączny wolumen obrotu BASE_Y-22 na rok przed dostawą wyniósł 104,4 TWh, a więc o ok. 12 TWh mniej niż wolumen obrotu produktem BASE_Y-21 w analogicznym okresie.

Podobną zmiennością charakteryzował się kontrakt PEAK5_Y-22, którego średnia cena ważona wolumenem obrotu na rok przed dostawą wyniosła 428,45 PLN/MWh i była wyższa o 156,47 PLN/MWh (+57,5%) od średniej ceny kontraktu PEAK5_Y-21 notowanego w 2020 r.

Poniższy rysunek przedstawia notowania kontraktu BASE_Y-22 na rok przed fizyczną dostawą.

Rysunek nr 15. Obrót kontraktem BASE_Y-22



Ropa naftowa

W 2021 r. średnia cena ropy naftowej Brent na giełdzie ICE wyniosła 70,94 USD/baryłkę i była o ok. 28 USD/baryłkę wyższa niż w 2020 r. (+64%). Najniższą cenę ropy odnotowano w I kwartale 2021 r., a najwyższą w IV kwartale 2021 r., kiedy średnie ceny kwartalne wyniosły odpowiednio: 61,32 USD/baryłkę i 79,66 USD/baryłkę. Łączny wolumen obrotu ropy naftowej Brent na giełdzie ICE wyniósł w 2021 r. ok. 67 mld baryłek, a rok wcześniej było to ok. 60 mld baryłek (+11,6%).

Ceny ropy osiągnęły najwyższy poziom od sześciu lat. Głównymi czynnikami, które miały wpływ na sytuację popytowo-podażową na rynkach ropy naftowej były wydarzenia o charakterze globalnym, bezpośrednio związane ze skutkami pandemii COVID-19 w 2020 r. Wzrastająca ilość szczepień przeciwko COVID-19, luzowanie ograniczeń związanych z pandemią i odradzająca się gospodarka spowodowały, że globalny popyt na ropę w 2021 r. rósł szybciej niż jej podaż. Cena ropy Brent rozpoczęła 2021 r. od ok. 50 USD/baryłkę i wzrosła do najwyższego poziomu 86 USD/baryłkę pod koniec października 2021 r., po czym spadła w ostatnich tygodniach roku.

Od lutego do grudnia 2021 r. rosnący popyt oraz mniejsza podaż ropy naftowej spowodowały konsekwentne zmniejszanie jej zapasów i innych paliw płynnych na świecie. Największy spadek zapasów miał miejsce w lutym, kiedy to Stany Zjednoczone doświadczyły wyjątkowo niskich temperatur, które doprowadziły do zamrożenia szybów i spadku wydobycia o 1,3 mln baryłek ropy na dobę. Wolniejszy wzrost produkcji ropy naftowej wynikał również z cięć jej wydobycia w krajach OPEC+, które rozpoczęły się pod koniec 2020 r. OPEC+ ogłosiło w grudniu 2020 r., że ograniczy wzrost produkcji ropy począwszy od stycznia 2021 r. o 0,5 mln baryłek dziennie, tak aby wspierać wyższe ceny tego surowca na rynkach.

Węgiel

Średnia cena rocznego kontraktu kontynuacyjnego węgla w portach ARA wyniosła w 2021 r. 99,47 USD/t i była o 42,16 USD/t wyższa w stosunku do średniej ceny tego kontraktu w 2020 r. (+73,6%).

Początek 2021 r. na międzynarodowym rynku węgla stłumił nastroje sporej części jego uczestników. Ceny surowca w terminalach węglowych w Europie obniżyły się gwałtownie na skutek nałożenia większych restrykcji w celu powstrzymania rozprzestrzeniania się pandemii COVID-19.

W I połowie 2021 r., po niemal półtorarocznej stagnacji wywołanej pandemią COVID-19 rynek wszedł w fazę silnego odrabiania strat, czemu towarzyszyło umacnianie się największych światowych gospodarek. W czerwcu 2021 r. wszystkie kluczowe indeksy cen węgla (Australia, RPA, Europa, Rosja) wzrosły do poziomów ponad dwukrotnie wyższych w stosunku do najniższych odnotowanych w 2020 r. Sytuacja ta wynikała z jednej strony ze zwiększonego popytu na energię i surowce w obszarze Azji-Pacyfiku wskutek cieplejszej niż przeciętnie pory letniej, natomiast z drugiej strony w części Atlantyku główną siłą napędową były odbudowujące się gospodarki krajów po pandemii COVID-19 oraz ograniczenia dostaw z Kolumbii i Rosji, co szczególnie przełożyło się na wzrost cen w europejskich portach ARA.

W II połowie 2021 r. międzynarodowy rynek węgla znajdował się w fazie najsilniejszych wzrostów cen od ponad dekady. Wzmocnienie na rynku towarów oraz wzrost cen gazu to kluczowe czynniki wzrostu popytu na węgiel w obszarze rynku europejskiego. Silny popyt na gaz w Azji w miesiącach letnich spowodował wycofanie wolumenów morskich z rynku atlantyckiego, co spowodowało przerwę w uzupełnianiu europejskich magazynów do elektrowni, które rozpoczęły sezon letni z niższymi zapasami niż zwykle. Natomiast sytuacja w obszarze Azji-Pacyfiku w znacznym stopniu zdeterminowana była niewystraczającą podażą surowca australijskiego i dodatkowo zakłóceniami dostaw wywołanymi anomaliami pogodowymi w Indonezji, będącej kluczowym producentem surowca w tym obszarze. W III kwartale 2021 r. sytuacja na międzynarodowym rynku węgla stawała się coraz bardziej napięta. Znacznie ograniczona podaż wszystkich gatunków surowca zarówno w obszarze Europy jak i Azji, nie zaspokajała rosnącego popytu, który rósł nie tylko z powodu wzrostu gospodarczego, ale również z powodu czynników o charakterze sezonowym. Spadek cen nastąpił w październiku 2021 r., jednak listopad był kolejnym miesiącem zmagań z turbulencjami kryzysu energetycznego w Chinach, który oddziaływał na cały międzynarodowy rynek węgla. Największy wpływ na tę sytuację miał obowiązujący od marca 2020 r. nieformalny zakaz importu węgla australijskiego do Chin.

Pod koniec 2021 r. kolejna fala pandemii COVID-19 i obawy szybkiego rozprzestrzeniania się wariantu Omicron, znacząco wpłynęły na nastroje uczestników międzynarodowego rynku węgla. Jednak sytuacja na rynku dostaw fizycznych w Europie w grudniu 2021 r. sprzyjała perspektywom silnego popytu na energię z węgla w tym obszarze. Czynnik korzystnych marż generacji w przypadku produkcji energii z węgla, faworyzowały węgiel w stosunku do gazu.

Gaz ziemny

W 2021 r. na europejskim rynku gazu wystąpiły niespotykane dotąd poziomy cenowe tego surowca. Ceny gazu były wypadkową odbudowywania się popytu na surowce energetyczne oraz napiętej sytuacji podażowej. W Europie za wzrost cen gazu ziemnego odpowiadały przede wszystkim niskie, względem lat poprzednich, poziomy napełnienia magazynów w 2021 r., szybko odbudowujący się popyt po pandemii COVID-19, bardzo wysokie ceny CO2, rosnące ceny węgla (ARA, Australia, RPA, Chiny/Indie, Pacyfik) oraz ropy Brent, a także wzrosty cen gazu ziemnego w Azji (Japan Korea Marker) istotnie wpływające na wycenę kontraktów terminowych w zachodnioeuropejskich hubach gazowych. Do wzrostu cen gazu ziemnego w Europie przyczyniła się także trwająca od kwietnia 2021 r. (z wyłączeniem IV kwartału 2021 r.) tendencja spadkowa w dostawach gazu ziemnego do Europy, jak również czynniki meteorologiczne jak długa zima i chłodna wiosna oraz wysokie temperatury panujące w okresie letnim w Europie. Dodatkowo, na wzrost cen wpłynęły: niższa generacja ze źródeł wiatrowych w okresie letnim w Europie, brak ofert w zakresie rezerwacji dodatkowych przepustowości przesyłu gazu ziemnego z Rosji przez Ukrainę i dalej na Słowację, niższe przepływy na Gazociągu Jamalskim począwszy od października 2021 r. oraz huragan Ida, który nawiedził wybrzeże Zatoki Meksykańskiej w sierpniu 2021 r. zatrzymując pracę instalacji naftowych i gazowych, co przełożyło się na niższą podaż w USA oraz niższy eksport gazu ziemnego z USA do Europy.

Kluczowym wydarzeniem na rynku gazu w 2021 r. było ukończenie drugiej nitki Nord Stream II i spór pomiędzy Rosją, a niektórymi krajami europejskimi i USA o jego uruchomienie.

W 2021 r. średnia ważona wolumenem cena Rynku Dnia Następnego (RDN) gazu na TGE wyniosła 223,72 PLN/MWh i była o 165,91 PLN/MWh wyższa niż w 2020 r. Najniższą cenę kontraktu z dostawą w dniu następnym odnotowano w lutym 2021 r., a najwyższą w grudniu 2021 r., kiedy średnia cena miesięczna ważona wolumenem wyniosła odpowiednio: 95,37 PLN/MWh i 538,48 PLN/MWh. Najwyższą cenę, tj. 828,64 PLN/MWh odnotowano 23 grudnia 2021 r. Na Rynku Dnia Bieżącego (RDB) średnioważona cena gazu była o ok. 182,19 PLN/MWh wyższa niż w 2020 r. i wyniosła 236,71 PLN/MWh. Najniższą cenę kontraktu na rynku RDB odnotowano w lutym 2021 r., a najwyższą w grudniu 2021 r., kiedy średnia ważona wolumenem cena wyniosła odpowiednio: 71,35 PLN/MWh i 844,58 PLN/MWh.

Najniższy sumaryczny wolumen obrotu na rynku terminowym odnotowano w kwietniu 2021 r. na poziomie ponad 5 TWh, a najwyższy we wrześniu 2021 r. na poziomie ok. 23,2 TWh. Średnioważona cena referencyjnego kontraktu rocznego GAS_BASE_Y-22 w 2021 r. wyniosła 169,04 PLN/MWh. Najniższą wartość tego kontraktu odnotowano na początku stycznia 2021 r., a najwyższą w grudniu 2021 r., kiedy wyniosły odpowiednio: 82 PLN/MWh i 671,5 PLN/MWh.

Łączny wolumen obrotu na TGE w 2021 r. wyniósł ponad 182,1 TWh wobec 151,1 TWh w 2020 r. (+20,5%). Największy udział w obrocie gazem w 2021 r. miał rynek terminowy, na którym wygenerowany został wolumen na poziomie ponad 153,5 TWh. Na rynku SPOT łączny obrót kontraktami na dzień następny wyniósł ok. 21,8 TWh (+9,5% r/r). Wzrost miał miejsce również na RDB gazu, na którym obrót wyniósł ponad 6,7 TWh wobec ok. 5,8 TWh w 2020 r. (+15,2% r/r).

Według danych stowarzyszenia Gas Infrastructure Europe na dzień 31 grudnia 2021 r. polskie magazyny o całkowitej pojemności ok. 3,2 mld m3 były wypełnione w 84,4%, a rok wcześniej w 74,3 (wzrost o 10,1 p.p.). W Europie poziom ten wyniósł na dzień 31 grudnia 2021 r. 55,9%, a rok wcześniej 74,1% (spadek o 18,2 p.p.).

Poniższy rysunek przedstawia średnie miesięczne ceny gazu na rynku SPOT oraz notowania kontraktu BASE _Y-22 na rok przed fizyczną dostawą na TGE.

Rysunek nr 16. Średnie miesięczne ceny gazu na rynku SPOT oraz kontraktu BASE_Y-22 na TGE



Uprawnienia do emisji CO2

W 2021 r. ceny rozliczeniowe uprawnień do emisji CO2 dla referencyjnego kontraktu z dostawą w grudniu (EUA-DEC) kształtowały się w zakresie od 31,84 EUR/Mg do 89,41 EUR/Mg. Średnia cena rozliczeniowa w 2021 r. wyniosła 53,67 EUR/Mg i była o 28,89 EUR/Mg wyższa (+117%) w stosunku do 2020 r. Silny trend wzrostowy trwał przez cały 2021 r., dlatego najniższe ceny w przedziale ok. 33-35 EUR/Mg odnotowano w styczniu 2021 r., natomiast najwyższe ceny w przedziale ok. 74-89 EUR/Mg odnotowano w grudniu 2021 r.

Tak silny wzrost cen CO2 był powodem nałożenia się na siebie kilku istotnych czynników. W styczniu 2021 r. nastąpiło niemal całkowite ograniczenie podaży uprawnień na rynku pierwotnym w postaci aukcji uprawnień. Dodatkowym czynnikiem stymulującym wzrost cen była zmiana faz systemu EU ETS z III na IV – darmowe alokacje uprawnień dla IV fazy, zgodnie z dyrektywą EU ETS nie mogły posłużyć do umorzenia obowiązku powstałego w fazie III, co mocno ograniczyło możliwości zakupu jednostek na rynku wtórnym.

Istotnym czynnikiem powodującym wzrost popytu na uprawnienia na początku 2021 r. były także warunki pogodowe. Chłodny styczeń i luty oraz mniejsza ilość energii ze źródeł odnawialnych dodatkowo stymulowały silny trend wzrostowy na rynku EU ETS. Sygnały wskazujące na silny popyt przejawiały się również w dużym zainteresowaniu uczestników rynku aukcjami uprawnień oraz wzrostem aktywności funduszy hedgingowych.

Trwająca na giełdach hossa stymulowana pakietami finansowymi gospodarek w celu ich odbudowy w związku z pandemią COVID-19 skutkowała ponadprzeciętnymi wzrostami indeksów giełdowych – kontrakty terminowe na jednostki EUA w całym pierwszym kwartale 2021 r. niezwykle silnie reagowały na wydarzenia mające miejsce na rynkach finansowych. Psychologiczna bariera cenowa w postaci 50 EUR/Mg została osiągnięta w trakcie sesji w dniu 4 maja 2021 r.

Oprócz uwarunkowań o krótkoterminowym charakterze, na wzrost cen uprawnień do emisji CO2 wpłynęła również publikacja pakietu regulacyjnego przyjętego przez Komisję Europejską pod nazwą Fit for 55, mającego ukierunkować UE na osiągnięcie dwóch celów: redukcji emisji o minimum 55% do 2030 r. w stosunku do 1990 r. oraz osiągnięcia pełnej neutralności klimatycznej państw członkowskich do 2050 r. System EU ETS ma być wiodącym narzędziem wspierającym realizację tego celu. W związku z powyższym, planowane jest stopniowe wzmocnienie oraz rozszerzenie systemu EU ETS na kolejne sektory takie jak transport morski, transport drogowy oraz w późniejszym terminie ogrzewanie indywidualne.

Zaproponowano zwiększenie współczynnika liniowej redukcji uprawnień (LRF) z obecnych 2,2% do 4,2% oraz wprowadzenie podatku granicznego od CO2 (CBAM), dzięki czemu możliwa będzie redukcja bezpłatnych przydziałów uprawnień w sektorach objętych podatkiem granicznym od CO2. Szybszą redukcję nadpodaży na rynku EU ETS ma zapewnić korekta działania mechanizmu Rezerwy Stabilizacji Rynkowej (MSR) i pozostawienie możliwości wycofywania (przenoszenia do rezerwy) aż 24% całkowitej liczby uprawnień w obiegu.

Zmianę fundamentalnych elementów systemu EU ETS rynek dyskontował wzrostem cen. Fundusze inwestycyjne, które mają dostęp do rynku bardzo szybko odnotowały zmianę fundamentów rynkowych systemu. Na sesji w dniu 30 sierpnia 2021 r. cena przekroczyła poziom 60 EUR/Mg. Galopujący kryzys cenowy surowców energetycznych wspierał notowania CO2 również we wrześniu 2021 r. Cena uprawnień do emisji CO2 utworzyła kolejne historyczne maksimum 27 września 2021 r. na poziomie 65,77 EUR/Mg.

Wzrost cen surowców, a głównie paliwa gazowego przyśpieszył jeszcze bardziej w IV kwartale 2021 r. Połączenie niskiej generacji ze źródeł OZE i wysokich cen paliwa gazowego determinowało kontraktacje energii wytwarzanej w oparciu o paliwa emitujące więcej dwutlenku węgla: węgiel kamienny i brunatny. Analitycy zgodnie twierdzą, że prócz zaostrzenia polityki klimatycznej i proponowanych fundamentalnych zmian systemu EU ETS, kluczowym czynnikiem wzrostu cen CO2 do poziomów bliskich 90 EUR/Mg pod koniec 2021 r. były głównie galopujące ceny gazu. Opisane powyżej czynniki wspierały silny trend wzrostowy cen uprawnień do emisji CO2 – jego zmianę może wywołać jedynie załamanie na rynkach finansowych bądź złagodzenie niektórych elementów pakietu Fit for 55.

Poniższy rysunek przedstawia wpływ działań politycznych i otoczenia na notowania produktu EUA SPOT w 2021 r.

Rysunek nr 17. Wpływ działań politycznych i otoczenia na notowania produktu EUA SPOT w 2021 r.



Prawa Majątkowe

2021 r. dla rynku odnawialnych źródeł energii charakteryzował się dużą zmiennością cen zielonych certyfikatów, szczególnie w drugiej połowie 2021 r., kiedy trwał proces legislacyjny rozporządzenia Ministra Klimatu i Środowiska w sprawie zmiany wielkości udziału ilościowego sumy energii elektrycznej wynikającej z umorzonych świadectw pochodzenia potwierdzających wytworzenie energii elektrycznej z odnawialnych źródeł energii w 2022 r.

Minimalny poziom cen wystąpił w I kwartale 2021 r. i wyniósł 141,87 PLN/MWh, natomiast największe wzrosty odnotowano na początku III kwartału, dla którego maksimum osiągnęło cenę 300,42 PLN/MWh (wzrost o 112%).

Rynek w IV kwartale 2021 r. cechował się bardzo dużą zmiennością. Ceny zielonych certyfikatów oscylowały w przedziale od 206,75 PLN/MWh do wspomnianego poziomu maksymalnego 300,42 PLN/MWh. Średnioważona cena zielonych certyfikatów w 2021 r. wyniosła 191,89 PLN/MWh (wzrost o ponad 38,8% wobec 2020 r.) i była wyższa od obowiązującej opłaty zastępczej o ok. 11,1%. Wartość opłaty zastępczej w 2021 r. wynosiła 172,76 PLN/MWh, przy obowiązku przedstawienia certyfikatów PMOZE_A do umorzenia na poziomie 19,5%. Wolumen obrotu w tym okresie wyniósł 8 277 GWh i był niższy o ponad 14,3% w stosunku do 2020 r. Bilans rejestru PMOZE_A na koniec grudnia 2021 r. osiągnął nadwyżkę w wysokości 24,5 TWh. Przy uwzględnieniu certyfikatów zablokowanych do umorzenia bilans ten był niższy o ponad 9,3 TWh i ukształtował się na poziomie 15,2 TWh (spadek o 39,5% r/r).

Ceny certyfikatów potwierdzających wytworzenie energii z biogazu rolniczego PMOZE-BIO (błękitne certyfikaty), dla których wymiar obowiązku w 2021 r. wynosił 0,5%, plasowały się niezmiennie w okolicach opłaty zastępczej, która wynosiła 300,03 PLN/MWh. Ceny indeksu TGEozebio oscylowały w przedziale od 300,03 PLN/MWh do 306,50 PLN/MWh. Ostatecznie, średnia ważona wartość indeksu na koniec 2021 r. ukształtowała się na poziomie 301,49 PLN/MWh i była nieznacznie wyższa (o prawie 0,5%) od obowiązującej opłaty zastępczej oraz od średnioważonej ceny z 2020 r. (o ponad 0,4%). Łączny wolumen obrotu wyniósł 377,5 GWh (spadek o prawie 23,1% r/r), a bilans rejestru PMOZE_BIO na koniec 2021 r. osiągnął poziom 346,1 GWh. Przy uwzględnieniu certyfikatów zablokowanych do umorzenia bilans ten zmniejszył się do wartości 292,0 GWh.

Ceny indeksu TGEef (białe certyfikaty, tzw. „przetargowe” świadectwa efektywności energetycznej, instrument PMEF) notowały się jedynie w pierwszej połowie 2021 r. i oscylowały między minimalnym poziomem 1 825,01 PLN/toe uzyskanym na ostatniej sesji w czerwcu, a maksymalną ceną uzyskaną pod koniec maja na poziomie 2 100,00 PLN/toe. Średnioważona cena dla omawianego kontraktu za pierwsze półrocze 2021 r. wyniosła 1 914,28 PLN/toe i była wyższa o prawie 4,0% w stosunku do 2020 r. Średnio notowania plasowały się o prawie 5,0% powyżej opłaty zastępczej, która w 2021 r. dla białych certyfikatów wyniosła 1 823,26 PLN/toe. Przeciwnie do wzrostu cen zachował się wolumen obrotu, który spadł o 72,5% w stosunku do 2020 r. W 2021 r. wyniósł on 16 225 toe (w 2020 r.: 59 001 toe).

Podobne zachowanie oraz zakresy cenowe można było dostrzec dla kontraktu PMEF-2020, który także notował się w pierwszej połowie 2021 r. i utrzymywał się w tendencji bocznej. Zakres cenowy zawierał się od 1 890,00 do 1 950 PLN/toe, a średnioważona cena wyniosła 1 919,25 PLN/toe.

Nieco inne zachowanie na rynku można było dostrzec dla rejestru PMEF_F jak i PMEF-2021, które były notowane przez cały 2021 r. Ogólny wydźwięk notowań białych certyfikatów był wzrostowy, w szczególności w drugiej połowie 2021 r.

Średnioważona cena kontraktu PMEF_F dla 2021 r. była wyższa o prawie 30,2% w stosunku do cen w analogicznym okresie 2020 r. i uplasowała się ona na poziomie 2 375,08 PLN/toe. Średnioważona cena dla PMEF-2021 ukształtowała się na poziomie 2 247,86 PLN/toe (kontrakt notowany dopiero w 2021 r.).

Poniższe rysunki przedstawiają indeksy praw majątkowych, tzw. zielonych i błękitnych certyfikatów.

Rysunek nr 18. Indeksy praw majątkowych



Otoczenie regulacyjne

Grupa Kapitałowa TAURON monitoruje zmiany i podejmuje działania w obszarze regulacyjnym zarówno na poziomie krajowym, jaki i na poziomie UE.

Poniżej wymieniono istotne zmiany w otoczeniu regulacyjnym Grupy Kapitałowej TAURON, które wystąpiły w 2021 r. oraz do dnia sporządzenia niniejszego sprawozdania w zakresie uchwalonych, opublikowanych oraz będących w trakcie prac legislacyjnych aktów prawnych.

Pakiet Fit for 55

W dniu 19 października 2020 r. Komisja Europejska przyjęła program prac na 2021 r. obejmujący pakiet regulacyjny Fit for 55, który ma doprowadzić do zwiększenia tempa transformacji UE w kierunku neutralnej klimatycznie gospodarki. Głównym celem pakietu Fit for 55 jest ograniczenie emisji o co najmniej 55% do 2030 r. (w porównaniu do poziomu z 1990 r.). Wszystkie istotne regulacje UE muszą być dostosowane do ww. celu redukcji emisji gazów cieplarnianych. W tym celu Komisja Europejska poddała przeglądowi wybrane regulacje dotyczące sektora energetycznego, w tym m.in.:

1.                    

dyrektywę w sprawie opodatkowania energii (ETD),

2.                    

dyrektywę w sprawie promowania stosowania energii ze źródeł odnawialnych (REDII),

3.                    

dyrektywę w sprawie efektywności energetycznej (EED),

4.                    

dyrektywę ustanawiającą system EU ETS.

Projekty trzynastu wniosków legislacyjnych Komisji Europejskiej dotyczących rewizji już obowiązujących aktów prawnych, w tym powyższych regulacji, oraz przedstawienia nowych propozycji legislacyjnych, m. in. dotyczących mechanizmu granicznego podatku węglowego (CBAM) zostały opublikowane w dniu 14 lipca 2021 r. Proponowane zmiany obejmują m.in. zwiększenie celu poprawy efektywności energetycznej, zwiększenie udziału energii elektrycznej wytwarzanej z OZE, zaostrzenie systemu EU ETS, wprowadzenie mechanizmu dostosowania cen na granicach z uwzględnieniem CO2 (Carbon Border Adjustment Mechanism).

W grudniu 2021 r., Komisja Europejska przedstawiła następne elementy pakietu Fit for 55, tj. projekt rewizji dyrektywy w sprawie charakterystyki energetycznej budynków (EPBD) oraz propozycję „pakietu gazowego”.

Okres uzgadniania ww. projektów legislacyjnych może trwać kilkanaście miesięcy.

Europejskie Prawo o Klimacie

W grudniu 2020 r. Rada Europejska zatwierdziła wiążący cel zakładający ograniczenie w UE emisji netto gazów cieplarnianych do 2030 r. o co najmniej 55% w porównaniu z poziomem z 1990 r. W czerwcu 2021 r. Parlament Europejski i Rada Unii Europejskiej formalnie przyjęły dokument.

Europejskie Prawo o Klimacie wprowadza w szczególności nowy cel redukcji emisji gazów cieplarnianych o co najmniej 55% do 2030 r., trajektorię redukcji emisji gazów cieplarnianych na lata 2030-2050 oraz cel neutralności klimatycznej do 2050 r. na poziomie UE.

Fundusz Sprawiedliwej Transformacji

W dniu 19 maja 2021 r. Parlament Europejski przyjął porozumienie ustanawiające Fundusz Sprawiedliwej Transformacji, który ma pomóc regionom górniczym w przejściu do tzw. zielonej gospodarki. Z kwoty ponad 17,5 mld euro Polska może otrzymać 3,5 mld euro dotacji na lata 2021-2027. Wstępnie wskazanymi regionami w Polsce, które otrzymają wsparcie z Funduszu Sprawiedliwej Transformacji są: w województwie śląskim Katowice, Bielsko-Biała, Tychy, Rybnik, Gliwice oraz Sosnowiec, w województwie wielkopolskim Konin i w województwie dolnośląskim Wałbrzych. Prowadzone są rozmowy z Komisją Europejską nad włączeniem regionów węglowych w województwie małopolskim, lubelskim oraz łódzkim. Zgodnie z treścią rozporządzenia, fundusz może wesprzeć m.in. działania związane z przekwalifikowaniem pracowników, wdrażanie innowacyjnych technologii, inwestycje produkcyjne w MŚP, przystępną cenowo czystą energię.

Taksonomia

Rozporządzenie Parlamentu Europejskiego i Rady 2020/852 z dnia 18 czerwca 2020 r. w sprawie ustanowienia ram ułatwiających zrównoważone inwestycje ma na celu wprowadzenie systemu klasyfikacji dla zrównoważonych działalności gospodarczych tzw. Taksonomii Unii Europejskiej. W dniu 21 kwietnia 2021 r. Komisja Europejska wstępnie przyjęła akt delegowany do powyższego rozporządzenia określający szczegółowe techniczne kryteria dotyczące przeciwdziałaniu zmianom klimatu lub adaptacji do zmian klimatu. W akcie nie zostały uwzględnione kryteria dla wytwarzania energii z gazu ziemnego i z energetyki jądrowej. Trwają prace nad uzupełniającym aktem delegowanym określającym techniczne kryteria do oceny działalności gospodarczej polegającej na wytwarzaniu energii z wykorzystaniem gazu oraz energetyki jądrowej. Akt uzupełniający będzie miał wpływ na dostępność oraz koszt instrumentów finansowych wymaganych do inwestycji w jednostki wytwarzające energię z wykorzystaniem wskazanych wyżej źródeł.

Instrument na rzecz Odbudowy i Zwiększenia Odporności

W dniu 21 lutego 2021 r. Rada Unii Europejskiej i Parlament Europejski przyjęły rozporządzenie ustanawiające Instrument na rzecz Odbudowy i Zwiększania Odporności (RRF), który dysponuje środkami w wysokości 672,5 mld EUR. Państwa członkowskie opracowały Krajowe Plany Odbudowy, w których ujęte zostały reformy i inwestycje dostosowane do celów unijnej polityki do 2026 r., tj. minimum 37% wydatków na transformację energetyczną oraz minimum 20% na transformację cyfrową. W komponencie Zielona energia i zmniejszenie energochłonności dostępne będzie ok. 5,7 mld EUR grantów i ok. 8,6 mld EUR pożyczek.

Na dzień sporządzenia niniejszego sprawozdania Krajowy Plan Odbudowy oczekuje na akceptację Komisji Europejskiej.

Postępowanie w sprawie Tempus

W 2019 r. spółki z grupy TEMPUS: Tempus Energy Germany GmbH oraz T Energy Sweden AB zaskarżyły decyzję Komisji Europejskiej o niewnoszeniu zastrzeżeń do polskiego Rynku Mocy. Wniesiona skarga miała na celu stwierdzenie nieważności przedmiotowej decyzji Komisji Europejskiej.

W dniu 6 października 2021 r. Sąd I instancji, będący organem sądowym Trybunału Sprawiedliwości Unii Europejskiej, wydał wyrok, w którym oddalił skargę spółek z grupy TEMPUS. Takie orzeczenie pozwoliło na niezakłócone świadczenie obowiązku mocowego oraz otrzymywanie przychodów z rynku mocy.

Wytyczne w sprawie pomocy państwa na cele związane z klimatem i ochroną środowiska i energią (CEEAG)

W dniu 21 grudnia 2021 r. kolegium komisarzy Komisji Europejskiej zatwierdziło nowe wytyczne w sprawie pomocy państwa na cele związane z klimatem, ochroną środowiska i energią (CEEAG). CEEAG mają zastąpić obowiązujące w latach 2014-2021 wytyczne w sprawie pomocy państwa na ochronę środowiska i cele związane z energią (EEAG). Nowe wytyczne CEEAG określają zmienione zasady oceny przez Komisję Europejską programów lub środków indywidualnych pomocy publicznej na przeciwdziałanie zmianom klimatu i ochronę środowiska. Powyższe zasady są również związane z energetyką w kontekście ambitnych celów klimatycznych UE oraz konieczności utrzymania konkurencyjności podmiotów gospodarczych prowadzących działalność w UE. Zmienione wytyczne obejmują dostosowania mające na celu ujednolicenie zasad oceny ze strategicznymi priorytetami Komisji Europejskiej, w szczególności określonymi w Europejskim Zielonym Ładzie oraz pakiecie Fit for 55.

Polityka Energetyczna Polski do 2040 r.

Uchwałą Rady Ministrów z dnia 2 lutego 2021 r. przyjęta została Polityka Energetyczna Polski do 2040 r. stanowiąca strategiczny dokument wyznaczający ramy oraz nakreślający kierunki polskiej transformacji energetycznej. Powyższa Polityka zastąpiła uchwaloną w 2009 r. Politykę Energetyczną Polski do 2030 r.

Polityka Energetyczna Polski do 2040 r. w swoich celach opiera się na trzech filarach:

1.                    

sprawiedliwej transformacji,

2.                    

zeroemisyjnym systemie energetycznym,

3.                    

dobrej jakości powietrza.

Dla zrealizowania postawionych celów wyznaczonych zostało 8 celów szczegółowych w postaci:

1.                    

optymalnego wykorzystania własnych surowców energetycznych,

2.                    

rozbudowy infrastruktury wytwórczej i sieciowej energii elektrycznej,

3.                    

dywersyfikacji dostaw i rozbudowy infrastruktury sieciowej gazu ziemnego, ropy naftowej i paliw ciekłych,

4.                    

rozwoju rynku energii,

5.                    

wdrożeniu energetyki jądrowej,

6.                    

rozwoju odnawialnych źródeł energii,

7.                    

rozwoju ciepłownictwa i kogeneracji,

8.                    

poprawy efektywności energetycznej.

Istotność przyjętego dokumentu zawiera się w wyznaczeniu organom administracji publicznej długoterminowych celów oraz narzędzi przewidzianych do ich prawidłowego osiągnięcia.

Ustawa z dnia 17 grudnia 2020 r. o promowaniu wytwarzania energii elektrycznej w morskich farmach wiatrowych

W dniu 18 lutego 2021 r. weszła w życie Ustawa z dnia 17 grudnia 2020 r. o promowaniu wytwarzania energii elektrycznej w morskich farmach wiatrowych.

Ustawa ma na celu stworzenie dedykowanego systemu wsparcia dla produkcji energii elektrycznej w morskich farmach wiatrowych oraz ułatwienie ubiegania się o dokumenty niezbędne w toku prac inwestycyjnych prowadzonych dla morskich farm wiatrowych.

Ustawa z dnia 30 marca 2021 r. o zmianie ustawy o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko oraz niektórych innych ustaw

W dniu 13 maja 2021 r. weszła w życie Ustawa z dnia 30 marca 2021 r. o zmianie ustawy o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko oraz niektórych innych ustaw.

Nowelizacja rozszerza uprawnienia organizacji ekologicznych do ingerowania w proces inwestycyjny, a wprowadzone ustawą rozwiązania dotyczą w szczególności:

1.                    

możliwości wnioskowania do organu odwoławczego o wstrzymanie natychmiastowej wykonalności decyzji środowiskowej oraz możliwości wniesienia zażalenia na postanowienie organu odwoławczego,

2.                    

wprowadzenia przesłanki, na podstawie której sąd administracyjny może wstrzymać wykonanie ostatecznej decyzji środowiskowej,

3.                    

wprowadzenia obligatoryjnego zawieszenia postępowania w sprawie zezwolenia na inwestycję w przypadku wstrzymania wykonania decyzji środowiskowej,

4.                    

możliwości wniesienia przez strony postępowania w sprawie decyzji środowiskowej oraz organizacje ekologiczne odwołania od zezwolenia na inwestycję w zakresie zgodności z decyzją środowiskową i możliwości złożenia skargi do sądu administracyjnego w tym zakresie,

5.                    

możliwości wnioskowania w skardze o wstrzymanie zezwolenia na inwestycję,

6.                    

wprowadzenia obowiązku udostępnienia treści zezwolenia na inwestycję oraz decyzji o środowiskowych uwarunkowaniach w Biuletynie Informacji Publicznej.

Ustawa z dnia 20 kwietnia 2021 r. o zmianie ustawy o efektywności energetycznej oraz niektórych innych ustaw

W dniu 22 maja 2021 r. weszła w życie Ustawa z dnia 20 kwietnia 2021 r. o zmianie ustawy o efektywności energetycznej oraz niektórych innych ustaw.

Nowelizacja dostosowuje przepisy związane z efektywnością energetyczną do rozwiązań obowiązujących w Unii Europejskiej (implementacja Dyrektywy Parlamentu Europejskiego i Rady (UE) 2018/2002 z dnia 11 grudnia 2018 r. zmieniającej dyrektywę 2012/27/UE w sprawie efektywności) oraz wprowadza możliwości realizacji obowiązku dotyczącego efektywności energetycznej w formie programów dofinansowań wymiany urządzeń grzewczych u odbiorców końcowych jako dodatkowy - obok świadectw efektywności energetycznej - środek służący realizacji wyznaczonego przepisami unijnymi celu oszczędności energii finalnej na koniec 2030 r.

Ustawa z dnia 15 kwietnia 2021 r. o zmianie ustawy o systemie handlu uprawnieniami do emisji gazów cieplarnianych oraz niektórych innych ustaw

W dniu 25 czerwca 2021 r. weszła w życie Ustawa z dnia 15 kwietnia 2021 r. o zmianie ustawy o systemie handlu uprawnieniami do emisji gazów cieplarnianych oraz niektórych innych ustaw.

Nowelizacja umożliwia skorzystanie krajowym podmiotom z Funduszu Modernizacyjnego, czyli puli pieniędzy ze sprzedaży uprawnień do emisji CO2 przeznaczonej na modernizację systemu energetycznego i poprawę efektywności energetycznej w UE. W nowelizacji przewidziano procedurę ubiegania się o wsparcie z Funduszu Modernizacyjnego, której podstawą są konkursy.

W Polsce Operatorem Funduszu Modernizacyjnego jest NFOŚiGW, a nadzór nad wykonaniem zadań Operatora Funduszu sprawuje minister właściwy do spraw klimatu.

Ustawa z dnia 20 maja 2021 r. o zmianie ustawy - Prawo energetyczne oraz niektórych innych ustaw

W dniu 3 lipca 2021 r. weszła w życie Ustawa z dnia 20 maja 2021 r. o zmianie ustawy - Prawo energetyczne oraz niektórych innych ustaw.

Nowelizacja zakłada m.in. stworzenie centralnego systemu informacji rynku energii oraz wprowadza harmonogram montażu liczników zdalnego odczytu (tzw. inteligentne liczniki), w które przedsiębiorcy energetyczni muszą wyposażyć swoich odbiorców. Zgodnie z nowelizacją, do końca 2028 r. inteligentne liczniki ma posiadać co najmniej 80% klientów. Dane z liczników pozwolą stworzyć centralny system informacji rynku energii, którego operatorem będzie PSE.

W wyniku nowelizacji zostały także rozwinięte i doprecyzowane przepisy dotyczące ewentualnego ustanawiania zabezpieczenia majątkowego celem uzyskania stosownych koncesji. Zostały również wprowadzone nowe przepisy dotyczące magazynów energii elektrycznej, zgodnie z którymi magazynowanie zostało zwolnione z obowiązków taryfowych, a magazyny o mocy do 10 MW nie wymagają uzyskania koncesji. Zlikwidowano także podwójne pobieranie opłat dystrybucyjnych i przesyłowych za energię pobraną z sieci do magazynu i oddaną z magazynu do sieci.

Ponadto nowelizacja wprowadza poprawki do ustawy o promowaniu wytwarzania energii elektrycznej w morskich farmach wiatrowych, uelastyczniając obowiązek wnoszenia zabezpieczenia poprzez umożliwienie, tzw. rolowania gwarancji oraz zmiany formy zabezpieczenia w trakcie wymaganego ustawą okresu.

Ustawa z dnia 23 lipca 2021 r. o zmianie ustawy o rynku mocy oraz niektórych innych ustaw

W dniu 1 września 2021 r. weszła w życie Ustawa z dnia 23 lipca 2021 r. o zmianie ustawy o rynku mocy oraz niektórych innych ustaw.

Nowelizacja dostosowuje przepisy ustawy o rynku mocy do Rozporządzenia Parlamentu Europejskiego i Rady (UE) 2019/943 z dnia 5 czerwca 2019 r. w sprawie wewnętrznego rynku energii elektrycznej oraz ma na celu m.in.:

1.                    

ograniczenie udziału w mechanizmach mocowych jednostek niespełniających limitu emisji, w tym zasadniczo wyłączenie ich udziału w obrocie wtórnym (dopuszczając je jednak do transakcji realokacji oraz transakcji dotyczących obowiązku mocowego powstałego nie później niż w dniu 31 grudnia 2021 r.),

2.                    

zmianę przepisów dotyczących kar wynikających z rozwiązania umowy mocowej oraz opóźnienia w realizacji obowiązku,

3.                    

wprowadzenie możliwości przenoszenia obowiązku mocowego oraz dokonywania niewielkiej korekty mocy,

4.                    

wyłączenie stosowania przepisów Ustawy z dnia 11 września 2019 r. - Prawo zamówień publicznych w stosunku do transakcji na rynku wtórnym,

5.                    

reparametryzację opłaty mocowej przy uwzględnieniu kryterium profilu zużycia, zapewniającą niższe opłaty odbiorcom o mniejszych wahaniach dobowych poboru energii elektrycznej.

Ustawa z dnia 11 sierpnia 2021 r. o zmianie ustawy o systemie monitorowania i kontrolowania jakości paliw oraz niektórych innych ustaw

W dniu 22 września 2021 r. weszła w życie Ustawa z dnia 11 sierpnia 2021 r. o zmianie ustawy o systemie monitorowania i kontrolowania jakości paliw oraz niektórych innych ustaw.

Nowelizacja wynika z konieczności dokonania zmiany przepisów w zakresie:

1.                    

Narodowego Celu Redukcyjnego (NCR), tj. minimalnej wartości ograniczenia emisji gazów cieplarnianych w cyklu życia paliw ciekłych, biopaliw ciekłych, gazu skroplonego (LPG), sprężonego gazu ziemnego (CNG), skroplonego gazu ziemnego (LNG) lub oleju do silników statków żeglugi śródlądowej stosowanych w transporcie oraz energii elektrycznej stosowanej w pojazdach samochodowych, w przeliczeniu na jednostkę energii,

2.                    

umożliwienia realizacji NCR poprzez uiszczenie opłat zastępczej dla podmiotów, które zrealizowały NCR na minimalnym określonym poziomie,

3.                    

objęcia systemem monitorowania i kontrolowania jakości paliw wodoru wykorzystywanego do napędu pojazdów samochodowych,

4.                    

definicji lekkiego oleju opałowego i ciężkiego oleju opałowego,

5.                    

rozszerzenia dotychczasowej definicji paliwa o wodór oraz zdefiniowania próbki wodoru,

6.                    

zasad składania do Prezesa Urzędu Regulacji Energetyki sprawozdań dotyczących paliw importowanych i sprowadzonych w ramach nabycia wewnątrzwspólnotowego.

Ustawa z dnia 17 września 2021 r. o zmianie ustawy o odnawialnych źródłach energii oraz niektórych innych ustaw

W dniu 29 października 2021 r. weszła w życie Ustawa z dnia 17 września 2021 r. o zmianie ustawy o odnawialnych źródłach energii oraz niektórych innych ustaw.

Nowelizacja wprowadziła m.in.:

1.                    

zmniejszenie obowiązków koncesyjnych dla przedsiębiorców zajmujących się małymi instalacjami,

2.                    

ustawowe potwierdzenie praktyki dotyczącej sposobu określania łącznej mocy zainstalowanej elektrycznej instalacji OZE,

3.                    

zmiany w rejestrze małych instalacji,

4.                    

przedłużenie do dnia 30 czerwca 2047 r. dotychczasowych systemów wsparcia OZE.

Ustawa z dnia 29 października 2021 r. o zmianie ustawy o odnawialnych źródłach energii oraz niektórych innych ustaw

W dniu 21 grudnia 2021 r. w Dzienniku Ustaw RP ogłoszony został tekst Ustawy z dnia 29 października 2021 r. o zmianie ustawy o odnawialnych źródłach energii oraz niektórych innych ustaw. Nowelizacja wprowadza możliwość korzystania ze wsparcia przez grupy odbiorców stanowiące „prosumenta zbiorowego energii odnawialnej” i „prosumenta wirtualnego energii odnawialnej” oraz modyfikuje obecny system wsparcia energetyki prosumenckiej zakładając:

1.                    

wprowadzenie tzw. net billingu (prosumenci będą korzystali z autokonsumpcji, natomiast nadwyżki energii będą sprzedawali bez opodatkowania),

2.                    

wprowadzenie opłat dla prosumentów za pobieraną energię analogicznie do pozostałych odbiorców końcowych,

3.                    

wprowadzenie rozliczenia w cyklu 12-miesięcznym (prosument będzie miał do dyspozycji „depozyt”, który nie będzie mógł przekroczyć 20% wartości energii elektrycznej wprowadzonej do sieci),

4.                    

objęcie nowym systemem rozliczeń prosumentów składających wniosek o przyłączenie po 31 marca 2022 r.,

5.                    

przedłużenie wprowadzenia modelu opustowego do 30 czerwca 2022 r. (przyłączeni pomiędzy 1 kwietnia a 30 czerwca po tym okresie będą przechodzili automatycznie na system net billingowy).

Ustawa wejdzie w życie w dniu 1 kwietnia 2022 r. (zdarzenie po dniu bilansowym).

Ustawa z dnia 2 grudnia 2021 r. o zmianie ustawy o elektromobilności i paliwach alternatywnych oraz niektórych innych ustaw

W dniu 24 grudnia 2021 r. weszła w życie Ustawa z dnia 2 grudnia 2021 r. o zmianie ustawy o elektromobilności i paliwach alternatywnych oraz niektórych innych ustaw. Nowelizacja służy implementacji regulacji unijnych. Jednym z głównych zmienianych elementów jest zniesienie obowiązku budowy przez OSD ogólnodostępnych stacji ładowania oraz obowiązku przedsiębiorstwa obrotu do pełnienia funkcji operatora ogólnodostępnej stacji ładowania oraz dostawcy usług ładowania. Nowelizacja wprowadza również zmianę Ustawy z dnia 11 września 2019 r. – Prawo zamówień publicznych wyłączającą zakup świadectw pochodzenia, świadectw pochodzenia biogazu rolniczego, świadectw efektywności energetycznej oraz gwarancji pochodzenia spod reżimu prawa zamówień publicznych.

Ustawa z dnia 17 grudnia 2021 r. o dodatku osłonowym

W dniu 4 stycznia 2022 r. (zdarzenie po dniu bilansowym) weszła w życie Ustawa z dnia 17 grudnia 2021 r. o dodatku osłonowym. Główne elementy ustawy to:

1.                    

wprowadzenie dodatku osłonowego związanego ze wzrostem cen energii dla odbiorców w gospodarstwach domowych,

2.                    

nowe obowiązki sprzedawcy energii związane z wprowadzeniem dodatków osłonowych,

3.                    

program wsparcia odbiorcy wrażliwego energii elektrycznej i paliw gazowych,

4.                    

definicja ubóstwa energetycznego.

Ustawa z dnia 2 grudnia 2021 r. o zmianie ustawy - Prawo energetyczne

W dniu 10 grudnia 2021 r. weszła w życie Ustawa z dnia 2 grudnia 2021 r. o zmianie ustawy - Prawo energetyczne wprowadzająca rekompensaty wzrostu cen gazu. Nowelizacja wprowadza możliwość doliczania kosztów, wynikających z dynamicznego wzrostu cen do cen dla odbiorców w gospodarstwach domowych w długim okresie (36 miesięcy począwszy od dnia 1 stycznia 2023 r.) zapobiegającą ryzyku dużej, skumulowanej i jednorazowej podwyżki na 2022 r.

Rozporządzenie Ministra Klimatu i Środowiska z dnia 30 marca 2021 r. w sprawie ceny maksymalnej za energię elektryczną wytworzoną w morskiej farmie wiatrowej i wprowadzoną do sieci w złotych za 1 MWh, będącej podstawą rozliczenia prawa do pokrycia ujemnego salda

W dniu 31 marca 2021 r. weszło w życie Rozporządzenie Ministra Klimatu i Środowiska z dnia 30 marca 2021 r. w sprawie ceny maksymalnej za energię elektryczną wytworzoną w morskiej farmie wiatrowej i wprowadzoną do sieci w złotych za 1 MWh, będącej podstawą rozliczenia prawa do pokrycia ujemnego salda.

Rozporządzenie stanowi realizację delegacji ustawowej z art. 25 ust. 2 Ustawy z dnia 17 grudnia 2020 r. o promowaniu wytwarzania energii elektrycznej w morskich farmach wiatrowych. Cena maksymalna za energię elektryczną wytworzoną w morskiej farmie wiatrowej i wprowadzoną do sieci stanowiąca podstawę rozliczenia prawa do pokrycia ujemnego salda została wyznaczona na poziomie 319,6 zł/MWh.

Rozporządzenie Ministra Klimatu i Środowiska z dnia 16 kwietnia 2021 r. w sprawie ceny referencyjnej energii elektrycznej z odnawialnych źródeł energii w 2021 r. oraz okresów obowiązujących wytwórców, którzy wygrali aukcje w 2021 r.

W dniu 20 kwietnia 2021 r. weszło w życie Rozporządzenie Ministra Klimatu i Środowiska z dnia 16 kwietnia 2021 r. w sprawie ceny referencyjnej energii elektrycznej z odnawialnych źródeł energii w 2021 r. oraz okresów obowiązujących wytwórców, którzy wygrali aukcje w 2021 r.

Rozporządzenie stanowi realizację delegacji ustawowej z art. 77 ust. 3 Ustawy z dnia 20 lutego 2015 r. o odnawialnych źródłach energii określając:

1.                    

maksymalną cenę w złotych za 1 MWh, za jaką w 2021 r. może zostać sprzedana przez wytwórców w drodze aukcji energia elektryczna z odnawialnych źródeł energii, uzależnioną od rodzaju źródła wytwórczego (pięć koszyków technologicznych) oraz mocy zainstalowanej,

2.                    

okres wsparcia obowiązujący wytwórców wygrywających aukcje na wsparcie dla wytwarzania energii elektrycznej z OZE w 2021 r. na 15 lat.

W stosunku do cen referencyjnych wyznaczonych dla roku poprzedniego rozporządzenie przewiduje obniżenie cen dla instalacji o łącznej mocy zainstalowanej elektrycznej większej niż 1 MW wykorzystujących do wytwarzania energii elektrycznej wyłącznie energię wiatru na lądzie, a także instalacji o łącznej mocy zainstalowanej elektrycznej nie większej niż 1 MW oraz o łącznej mocy zainstalowanej elektrycznej większej niż 1 MW wykorzystujących do wytwarzania energii elektrycznej wyłącznie energię promieniowania słonecznego. Ceny referencyjne dla instalacji zmodernizowanych nie uległy zmianie.

Rozporządzenie Ministra Klimatu i Środowiska z dnia 24 kwietnia 2021 r. zmieniające rozporządzenie w sprawie szczegółowych zasad kształtowania i kalkulacji taryf oraz rozliczeń z tytułu zaopatrzenia w ciepło

W dniu 29 kwietnia 2021 r. weszło w życie Rozporządzenie Ministra Klimatu i Środowiska z dnia 24 kwietnia 2021 r. zmieniające rozporządzenie w sprawie szczegółowych zasad kształtowania i kalkulacji taryf oraz rozliczeń z tytułu zaopatrzenia w ciepło.

Rozporządzenie wprowadza przepis stanowiący o możliwości zmiany taryfy dla ciepła wynikającej ze zmiany kosztów zakupu uprawnień do emisji CO2. Zmiana rozporządzenia była podyktowana istotnym wzrostem cen uprawnień do emisji CO2. Koszty zaplanowane przez przedsiębiorstwa nie uwzględniły pełnego kosztu związanego z zakupem uprawnień do emisji CO2 z przyczyn obiektywnych, niezależnych od tych przedsiębiorstw, przez co nie zostały pokryte koszty uzasadnione działalności gospodarczej wytwórców ciepła.

Rozporządzenie Rady Ministrów z dnia 14 kwietnia 2021 r. w sprawie przyjęcia planu zagospodarowania przestrzennego morskich wód wewnętrznych, morza terytorialnego i wyłącznej strefy ekonomicznej w skali 1:200 000

W dniu 22 maja 2021 r. weszło w życie Rozporządzenie Rady Ministrów z dnia 14 kwietnia 2021 r. w sprawie przyjęcia planu zagospodarowania przestrzennego morskich wód wewnętrznych, morza terytorialnego i wyłącznej strefy ekonomicznej w skali 1:200 000.

Rozporządzenie ma na celu efektywne wykorzystanie ich cech, zasobów i właściwości dla różnych celów społecznych i gospodarczych, w tym także do rozwoju morskiej energetyki wiatrowej. Przyjęcie rozporządzenia odblokuje możliwość ubiegania się przez inwestorów o obszary, w stosunku do których nie zostały wydane pozwolenia o wznoszenie i wykorzystywanie sztucznych wysp.

Rozporządzenie Ministra Klimatu i Środowiska z dnia 4 sierpnia 2021 r. w sprawie zmiany wielkości udziału ilościowego sumy energii elektrycznej wynikającej z umorzonych świadectw pochodzenia potwierdzających wytworzenie energii elektrycznej z odnawialnych źródeł energii w 2022 r.

W dniu 27 sierpnia 2021 r. weszło w życie Rozporządzenie Ministra Klimatu i Środowiska z dnia 4 sierpnia 2021 r. w sprawie zmiany wielkości udziału ilościowego sumy energii elektrycznej wynikającej z umorzonych świadectw pochodzenia potwierdzających wytworzenie energii elektrycznej z odnawialnych źródeł energii w 2022 r.

Rozporządzenie określa wielkość udziału energii elektrycznej z odnawialnych źródeł energii w sprzedaży energii elektrycznej na poziomie 18,5%, natomiast dla energii elektrycznej pochodzącej z biogazu rolniczego wyprodukowanego od dnia 1 stycznia 2016 r. poziom ten ma wynosić 0,5%.

Rozporządzenie Rady Ministrów z dnia 12 października 2021 r. w sprawie opłaty koncesyjnej

W dniu 2 listopada 2021 r. weszło w życie Rozporządzenie Rady Ministrów z dnia 12 października 2021 r. w sprawie opłaty koncesyjnej. Rozporządzenie, zastępujące regulację z dnia 9 listopada 2018 r., wprowadza nowe współczynniki opłaty koncesyjnej dla magazynowania energii elektrycznej oraz wytwarzania energii elektrycznej w morskich farmach wiatrowych. Magazynowanie energii elektrycznej stanowi nowy rodzaj działalności objętej obowiązkiem uiszczenia opłaty koncesyjnej, zaś w przypadku wytwarzania energii elektrycznej w morskich farmach wiatrowych konieczne było określenie wysokości współczynnika stanowiącego dodatkowy (nowy) składnik opłaty dla tego rodzaju działalności, który został wprowadzony do Prawa energetycznego przez przepisy dotyczące promowania wytwarzania energii elektrycznej w morskich farmach wiatrowych.

Rozporządzenie Ministra Infrastruktury z dnia 27 listopada 2021 r. w sprawie oceny wniosków w postępowaniu rozstrzygającym

W dniu 15 grudnia 2021 r. weszło w życie Rozporządzenie Ministra Infrastruktury z dnia 27 listopada 2021 r. w sprawie oceny wniosków w postępowaniu rozstrzygającym, które ma kluczowe znaczenie z punktu widzenia realizacji inwestycji w morską energetykę wiatrową. Przyjęte w regulacji przepisy zawierają kryteria określające punktowanie poszczególnych inwestorów wnioskujących o wydanie pozwolenia na wznoszenie i wykorzystywanie sztucznych wysp w stosunku do tego samego obszaru. Kryteria te podzielone są na zróżnicowane kategorie odnoszące się do m.in.: sposobu finansowania inwestycji, doświadczenia w realizacji inwestycji energetycznych oraz stopnia dostosowania planowanych dat rozpoczęcia i zakończenia budowy przedsięwzięcia oraz jego eksploatacji do interesu gospodarki narodowej, w tym do realizacji polityki energetycznej państwa.

Rozporządzenie Ministra Klimatu i Środowiska w sprawie parametrów aukcji głównej dla roku dostaw 2026 oraz parametrów aukcji dodatkowych dla roku dostaw 2023

W dniu 14 sierpnia 2021 r. weszło w życie Rozporządzenie Ministra Klimatu i Środowiska w sprawie parametrów aukcji głównej dla roku dostaw 2026 oraz parametrów aukcji dodatkowych dla roku dostaw 2023. Wskazane rozporządzenie jest aktem prawnym, który zgodnie z art. 34 ust. 2 ustawy z dnia 8 grudnia 2017 r. o rynku mocy wydawany jest cyklicznie, nie później niż na 18 tygodni przed rozpoczęciem aukcji głównej. Określa ono parametry aukcji głównej dla roku dostaw 2026, która zostanie przeprowadzona w 2021 r., oraz parametry aukcji dodatkowych dla roku dostaw 2023, która zostanie przeprowadzona w 2022 r.

Rozporządzenie Ministra Klimatu i Środowiska z dnia 22 listopada 2021 r. w sprawie wartości referencyjnych oszczędności energii finalnej dla przedsięwzięć służących poprawie efektywności energetycznej oraz sposobu obliczania tych wartości

W dniu 13 grudnia 2021 r. weszło w życie Rozporządzenie Ministra Klimatu i Środowiska z dnia 22 listopada 2021 r. w sprawie wartości referencyjnych oszczędności energii finalnej dla przedsięwzięć służących poprawie efektywności energetycznej oraz sposobu obliczania tych wartości. Nowelizacja rozporządzenia umożliwi realizację przez podmioty zobowiązane (w rozumieniu przepisów Ustawy z dnia 20 maja 2016 r. o efektywności energetycznej) części obowiązku w zakresie oszczędności energii w formie realizacji programów dofinansowań wymiany urządzeń grzewczych u odbiorców końcowych (wskazany dodatkowy sposób realizacji tzw. obowiązku efektywnościowego wprowadzono w opisanej powyżej Ustawie z dnia 20 kwietnia 2021 r. o zmianie ustawy o efektywności energetycznej oraz niektórych innych ustaw).

Rozporządzenie Ministra Klimatu i Środowiska z dnia 5 stycznia 2022 r. zmieniające rozporządzenie w sprawie szczegółowych zasad kształtowania i kalkulacji taryf oraz rozliczeń w obrocie energią elektryczną

W dniu 8 stycznia 2022 r. (zdarzenie po dniu bilansowym) weszło w życie Rozporządzenie Ministra Klimatu i Środowiska z dnia 5 stycznia 2022 r. zmieniające rozporządzenie w sprawie szczegółowych zasad kształtowania i kalkulacji taryf oraz rozliczeń w obrocie energią elektryczną. Rozporządzenie nakłada na przedsiębiorstwa obrotu i sprzedawców z urzędu obowiązek przedstawiania, w rozliczeniu dołączanym do faktury, informacji o strukturze procentowej kosztów uzasadnionych zakupu energii elektrycznej, z wyodrębnieniem następujących kosztów składających się na końcową cenę energii elektrycznej:

1.                    

kosztów zakupu energii elektrycznej, w tym średnich kosztów zakupu uprawnień do emisji,

2.                    

kosztów poniesionej opłaty zastępczej, zakupu energii elektrycznej z OZE oraz uzyskania i umorzenia świadectw pochodzenia OZE i efektywności energetycznej.

Rozporządzenie Ministra Finansów z dnia 17 grudnia 2021 r. zmieniające rozporządzenie w sprawie towarów i usług, dla których obniża się stawkę podatku od towarów i usług, oraz warunków stosowania stawek obniżonych

W dniu 31 grudnia 2021 r. weszło w życie Rozporządzenie Ministra Finansów z dnia 17 grudnia 2021 r. zmieniające rozporządzenie w sprawie towarów i usług, dla których obniża się stawkę podatku od towarów i usług, oraz warunków stosowania stawek obniżonych. Celem rozporządzenia jest:

1.                    

przedłużenie możliwości czasowego stosowania – do dnia odwołania na obszarze Rzeczypospolitej Polskiej stanu epidemii ogłoszonego w związku z zakażeniami wirusem SARS-CoV-2 – stawki 0% dla darowizn/nieodpłatnych świadczeń określonych towarów/usług w obszarze ochrony zdrowia,

2.                    

czasowe (od 1 stycznia do 31 marca 2022 r.) obniżenie stawki VAT do 8% dla dostaw, wewnątrzwspólnotowego nabycia i importu gazu ziemnego (CN 2711 11 00 albo 2711 21 00) oraz energii cieplnej,

3.                    

czasowe (od 1 stycznia do 31 marca 2022 r.) obniżenie stawki VAT do 5% dla dostaw, wewnątrzwspólnotowego nabycia i importu energii elektrycznej (CN 2716 00 00).

Otoczenie konkurencyjne

Obecnie na rynku energetycznym w Polsce, oprócz Grupy Kapitałowej TAURON, działają trzy duże, zintegrowane pionowo grupy energetyczne: PGE, Enea oraz Energa S.A. z Grupy ORLEN (Energa). Ponadto, swoją działalność na terenie Warszawy prowadzi spółka E.ON Polska S.A. (E.ON Polska) zarządzająca warszawską siecią elektroenergetyczną.

Poniższy rysunek przedstawia otoczenie konkurencyjne Grupy Kapitałowej TAURON według dostępnych danych za III kwartały 2021 r.

Rysunek nr 19. Otoczenie konkurencyjne Grupy Kapitałowej TAURON według dostępnych danych za III kwartały 2021 r.



Według danych za III kwartały 2021 r., w podsektorze wytwarzania energii elektrycznej skonsolidowane grupy energetyczne (PGE, TAURON, Enea, Energa) posiadały 70% udziału w rynku.

Grupa Kapitałowa TAURON jest w pełni zintegrowanym pionowo przedsiębiorstwem energetycznym, które wykorzystuje synergie płynące z rozmiaru i zakresu prowadzonej działalności. Grupa Kapitałowa TAURON kontroluje łańcuch wartości od wydobycia węgla kamiennego do dostarczenia energii elektrycznej do klientów końcowych. Prowadzi działalność we wszystkich kluczowych segmentach rynku energetycznego (z wyłączeniem przesyłu energii elektrycznej), tj. w obszarze wydobycia węgla kamiennego, wytwarzania, dystrybucji oraz sprzedaży i obrotu energią elektryczną i ciepłem.

Poniższy rysunek przedstawia informacje o EBITDA w strukturze według głównych segmentów.

Rysunek nr 20. EBITDA - szacunkowa struktura według głównych segmentów w 2020 r.1



Wytwarzanie

Grupa Kapitałowa TAURON kluczowym producentem energii elektrycznej w Polsce

Udział Grupy Kapitałowej TAURON w krajowym rynku wytwarzania energii elektrycznej, mierzony produkcją energii elektrycznej brutto, po III kwartałach 2021 r. wyniósł ok. 9%. Grupa Kapitałowa TAURON jest trzecim największym wytwórcą energii elektrycznej na polskim rynku. Aktywa wytwórcze Grupy Kapitałowej TAURON są skoncentrowane w południowej Polsce. W tym też regionie znajdują się złoża węgla kamiennego, którym opalane są elektrownie i elektrociepłownie Grupy Kapitałowej TAURON. Położenie aktywów wytwórczych w pobliżu złóż węgla pozwala na optymalizację kosztów związanych z transportem tego surowca.

Na koniec 2021 r. aktywa wytwórcze Grupy Kapitałowej TAURON to w 88% jednostki opalane węglem kamiennym, z czego 21% to nowoczesne wysokosprawne jednostki wytwórcze. Łączna moc zainstalowana Grupy Kapitałowej TAURON na dzień 31 grudnia 2021 r. to prawie 5,0 GW, z czego ponad 0,6 GW stanowią źródła odnawialne. Moc zainstalowana w elektrowniach wiatrowych to 8%, w elektrowniach wodnych 3%, w jednostkach wytwórczych opalanych biomasą 2% łącznej mocy zainstalowanej w Grupie Kapitałowej TAURON.

Grupa Kapitałowa TAURON w 2021 r. wyprodukowała 15,6 TWh energii elektrycznej, z czego 1,7 TWh pochodziło z OZE.

Na tle kraju, po III kwartałach 2021 r., moc zainstalowana w jednostkach wytwórczych węglowych Grupy Kapitałowej TAURON stanowiła ok. 13% w całości mocy zainstalowanej wszystkich jednostek wytwórczych opartych na węglu kamiennym i brunatnym w Polsce. W zakresie mocy zainstalowanej w elektrowniach wiatrowych, biomasowych i biogazowych oraz wodnych, udział Grupy Kapitałowej TAURON wyniósł odpowiednio: ok. 6%, 8% i 14%.

Według danych po III kwartałach 2021 r. największym wytwórcą energii elektrycznej w Polsce jest PGE, której udział w krajowym rynku produkcji energii elektrycznej po III kwartałach 2021 r. wynosił ok. 43%, z mocą zainstalowaną równą 18,3 GW. Drugim co do wielkości producentem energii w Polsce jest Enea, z udziałem w rynku wynoszącym ok. 16% i mocą zainstalowaną 6,3 GW. Energa natomiast posiada największy na polskim rynku udział wyprodukowanej energii elektrycznej z OZE, a łączna moc zainstalowana Energa wynosi ok. 1,4 GW. Za III kwartały 2021 r. Energa wyprodukowała 3,0 TWh energii elektrycznej, z czego ok. 1,1 TWh (tj. 37%) pochodziło z OZE.

Poniższe rysunki przedstawiają informacje o mocy zainstalowanej i wytworzonej energii elektrycznej za III kwartały 2021 r.



Dystrybucja

Grupa Kapitałowa TAURON jest liderem na rynku polskim pod względem ilości klientów dystrybucji oraz wolumenu dystrybuowanej energii elektrycznej

Grupa Kapitałowa TAURON jest największym dystrybutorem energii elektrycznej w kraju. Udział TAURON Dystrybucja w dystrybucji energii elektrycznej do klientów końcowych w III kwartałach 2021 r. wyniósł ok. 37%. Sieci dystrybucyjne Grupy Kapitałowej TAURON obejmują ponad 18% powierzchni kraju. W 2021 r. wolumen dystrybucji energii elektrycznej wyniósł 53,97 TWh. Grupa Kapitałowa TAURON jest największym dystrybutorem energii w Polsce także pod względem przychodów z działalności dystrybucyjnej.

Działalność dystrybucyjna Grupy Kapitałowej TAURON, ze względu na naturalny monopol na wyznaczonym obszarze, jest źródłem stabilnych i przewidywalnych przychodów stanowiących istotną część skonsolidowanych przychodów całej Grupy Kapitałowej TAURON. Obszar geograficzny dystrybucji energii elektrycznej, na którym historycznie działają spółki z Segmentu Dystrybucja i Segmentu Sprzedaż, to obszar charakteryzujący się dużym uprzemysłowieniem i gęstym zaludnieniem, dzięki czemu sieć dystrybucyjna jest bardzo dobrze wykorzystana. W 2021 r. liczba klientów Segmentu Dystrybucja wyniosła ok. 5,77 mln.

Poniższy rysunek przedstawia szacunkowy udział w rynku udziału poszczególnych grup energetycznych w zakresie dystrybucji energii elektrycznej według danych za III kwartały 2021 r.

Rysunek nr 23. Dystrybucja energii elektrycznej - szacunkowe udziały w rynku za III kwartały 2021 r.



Sprzedaż

Grupa Kapitałowa TAURON jest drugim największym sprzedawcą energii elektrycznej w Polsce

Grupa Kapitałowa TAURON posiada 24% udział w rynku sprzedaży energii elektrycznej do odbiorców końcowych w Polsce. Wolumen sprzedaży detalicznej energii elektrycznej Grupy Kapitałowej TAURON w 2021 r. wyniósł 33,4 TWh. Liczba klientów Segmentu Sprzedaż Grupy Kapitałowej TAURON to 5,6 mln.

Największym sprzedawcą detalicznym jest PGE, z 27% udziałem w rynku. Pozostałe dwie grupy Enea i Energa posiadają odpowiednio: po 17% i 14% udziału na rynku.

W segmencie sprzedaży energii elektrycznej dla gospodarstw domowych poszczególne grupy energetyczne związane są geograficznie przede wszystkim z obszarami, na których pełnią funkcję sprzedawcy z urzędu. Konieczność przedkładania do zatwierdzenia taryf dla gospodarstw domowych do Prezesa URE wpływa na ograniczone możliwości pozycjonowania cen w ofertach produktowych, a co za tym idzie, na ich atrakcyjność dla klientów. Ograniczenia te nie dotyczą klientów biznesowych i instytucjonalnych. W tych sektorach istnieje szersza i bardziej otwarta konkurencja.

Poniższy rysunek przedstawia szacunkowy udział w rynku poszczególnych grup energetycznych w zakresie sprzedaży energii elektrycznej do odbiorców końcowych według danych za III kwartały 2021 r.

Rysunek nr 24. Sprzedaż energii elektrycznej do odbiorców końcowych - szacunkowe udziały w rynku za III kwartały 2021 r.



Poniższa tabela przedstawia informacje o mocy zainstalowanej oraz wolumenie wytwarzania, dystrybucji i sprzedaży energii elektrycznej po III kwartałach 2021 r. oraz udziały w rynku krajowym.

Tabela nr 14. Moc zainstalowana, produkcja, dystrybucja i sprzedaż energii elektrycznej według grup energetycznych po III kwartałach 2021 r.

 

Grupa

Moc zainstalowana

Wytwarzanie1

Dystrybucja

Sprzedaż

Ilość (GW)

Udział (%)

Ilość (TWh)

Udział (%)

Ilość (TWh)

Udział (%)

Ilość (TWh)

Udział (%)

1.  

PGE

18,3

34

55,5

43

27,9

27

27,9

27

2.  

TAURON

5,0

9

11,4

9

38,7

37

24,5

24

3.  

Energa

1,4

3

3,0

2

17,2

16

13,7

14

4.  

Enea

6,3

12

21,4

16

15,1

14

17,0

17

5.  

Pozostali

22,4

42

38,9

30

6,4

6

18,7

18

 

Suma

53,4

100

130,2

100

105,3

100

101,8

100

1Ilość wytworzonej energii elektrycznej brutto po III kwartałach 2021 r.

Źródło: ARE, informacje spółek opublikowane na stronach internetowych, szacunki własne w przypadku spółek publikujących produkcję netto

Po spadkach odnotowanych w 2020 r. w związku z wystąpieniem pandemii COVID-19, 2021 r. charakteryzował się wzrostem zapotrzebowania na energię elektryczną, a tym samym wzrostem wolumenu produkcji, dystrybucji i sprzedaży energii elektrycznej. Jednym z najważniejszych wydarzeń, jakie miały miejsce w sektorze elektroenergetycznym w 2021 r. było uruchomienie przez PGE nowego bloku węglowego w Elektrowni Turów o mocy 480 MW. Grupa PGNiG pod koniec roku oddała do eksploatacji nowy blok gazowo-parowy CCGT w Elektrociepłowni Żerań o mocy 497 MW. Grupa Energa w połowie 2021 r. opublikowała nową strategię do 2030 r., w której założyła rozwój mocy OZE do 2,4 GW (głównie projekty lądowe i morskie farmy wiatrowe), energetyki gazowej i redukcję emisyjności do 2030 r. o 33% względem 2019 r. Swoje plany strategiczne zaktualizowała także Enea. Kluczowym kierunkiem Strategii Rozwojowej Grupy Enea są magazyny energii, jako technologia kluczowa do zapewnienia stabilności OZE i budowania bezpieczeństwa energetycznego.

Analiza największych grup energetycznych na rynku krajowym wskazuje na różne źródła konkurencyjności w podziale na wybrane segmenty rynku energetycznego w zależności od prowadzonych działań.

Poniższa tabela przedstawia główne źródła konkurencyjności Grupy Kapitałowej TAURON w wybranych Obszarach Biznesowych.

Tabela nr 15. Źródła konkurencyjności Grupy Kapitałowej TAURON w wybranych Obszarach Biznesowych

Obszar Biznesowy

Obszar inicjatyw

Źródła konkurencyjności

Wydobycie

Wytwarzanie

1.    Ograniczanie ryzyka cen i dostaw paliwa.

2.   Inwestycje w jednostki wytwórcze.

3.   Koszty operacyjne.

1.      Zawarte kontrakty mocowe.

2.      Wysokosprawne jednostki wytwórcze o konkurencyjnym koszcie jednostkowym produkcji.

3.      Poprawa efektywności operacyjnej.

OZE

Ciepło

1.   Inwestycje w źródła odnawialne oraz w niskoemisyjne źródła ciepła.

2.   Koszty operacyjne.

3.   Inwestycje w sieci ciepłownicze.

1.      Poprawa efektywności operacyjnej.

2.      Rozwój nisko i zeroemisyjnych źródeł wytwórczych.

3.      Rozwijanie działalności regulowanej.

Dystrybucja

1.   Koszty operacyjne.

2.   Efektywność inwestycji.

3.   Poprawa wskaźników niezawodności sieci.

1.      Wdrożenie docelowego modelu biznesowego.

2.      Wdrożone systemy informatyczne, wyodrębnione procesy, czytelny podział odpowiedzialności.

Sprzedaż

1.    Koszty operacyjne.

2.    Utrzymanie wysokich wskaźników satysfakcji Klientów.

1.     Rozwój oferty produktowej i usługowej dla klientów.

2.     Zintegrowane kanały obsługi.

2.4.       Czynniki istotne dla rozwoju
Najistotniejszy wpływ na wyniki działalności Grupy Kapitałowej TAURON w perspektywie co najmniej kolejnego kwartału wywierać będą następujące czynniki:

1.                    

sytuacja makroekonomiczna w Polsce na poziomie UE i gospodarki globalnej, w tym zmiany stóp procentowych, kursów walutowych itp., mające wpływ na wycenę aktywów i zobowiązań wykazywanych przez Spółkę w sprawozdaniu z sytuacji finansowej,

2.                    

sytuacja rynkowa w Polsce i UE, a także gospodarki globalnej, w tym zmiany cen energii, cen uprawnień do emisji CO2, ceny surowców itp., mające wpływ na przychody oraz poziom generowanych kosztów,

3.                    

potencjalny wzrost należności przeterminowanych spowodowany pogorszeniem kondycji finansowej kontrahentów,

4.                    

zapotrzebowanie na energię elektryczną w Krajowym Systemie Elektroenergetycznym oraz poziom produkcji z jednostek wytwórczych, z uwzględnieniem zmian wynikających z sezonowości i warunków pogodowych,

5.                    

poziom importu energii elektrycznej,

6.                    

zmiany w miksie energetycznym i w konsekwencji dostosowanie zapotrzebowania na węgiel,

7.                    

uruchomienie bloku 910 MW w Jaworznie,

8.                    

powodzenie transakcji zbycia zaangażowania kapitałowego w EC Stalowa Wola,

9.                    

wprowadzone w spółkach Grupy Kapitałowej TAURON nadzwyczajne działania prewencyjne w związku ze stanem epidemii, ukierunkowane na zapewnienie bezpieczeństwa pracowników i klientów oraz zapewnienie bezpieczeństwa ciągłości działania infrastruktury krytycznej,

10.                

otoczenie polityczne w Polsce oraz UE, w tym stanowiska i decyzje instytucji i urzędów administracji państwowej, np.: Urzędu Ochrony Konkurencji i Konsumentów (UOKiK), Urzędu Regulacji Energetycznej (URE) i Komisji Europejskiej,

11.                

wyniki postępowań sądowych,

12.                

rozwój sytuacji na Ukrainie i jej wpływ na gospodarkę polską i politykę unijną, jak również wpływ sankcji wobec i ze strony Rosji,

13.                

zmiany regulacji dotyczących sektora energetycznego, a także zmiany w otoczeniu prawnym, w tym: prawa podatkowego, handlowego, ochrony środowiska,

14.                

zmiany regulacji dotyczących funkcjonowania Towarowej Giełdy Energii, w szczególności możliwość zniesienia obliga giełdowego,

15.                

dalsze zaostrzanie polityk instytucji finansowych,

16.                

możliwość skorzystania z zewnętrznych funduszy pomocowych, w tym ze środków europejskich, wspierających transformację sektora energetycznego i łagodzących skutki społecznych zmian, mając w szczególności na względzie ograniczenia:

 

1)        

podmiotowe (dotyczy wsparcia dużych przedsiębiorstw),

 

2)        

co do form wsparcia (znacznie większy niż dotychczas nacisk na wsparcie zwrotne),

 

3)        

dopuszczalnego zakresu udzielanej pomocy publicznej (np. zaostrzenie reguł wsparcia w odniesieniu do mocy gazowych, sygnalizowane w projekcie wytycznych w sprawie pomocy państwa na ochronę klimatu i środowiska oraz cele związane z energią (CEEAG),

 

4)        

wysokość udzielanej pomocy publicznej (zmiany w zakresie maksymalnej intensywności pomocy),

17.                

czynniki geologiczno-górnicze oraz zagrożenia naturalne mogące mieć wpływ na wolumen wydobycia paliw kopalnych,

18.                

dalsze funkcjonowanie mechanizmu wynagradzania zdolności wytwórczych (rynek mocy), w ramach którego realizowane będą dostawy mocy elektrycznej przez jednostki wytwórcze i redukcji zapotrzebowania należące do spółek Grupy Kapitałowej TAURON. Dostawy realizowane będą w ramach umów mocowych zawartych w trakcie przeprowadzonych aukcji głównych i dodatkowych na lata 2021-2025. Uruchomienie rynku mocy skutkuje równoczesnym wygaszeniem mechanizmów operacyjnej rezerwy mocy i interwencyjnej rezerwy zimnej,

19.                

system wsparcia wytwarzania energii elektrycznej w dedykowanych źródłach (kolorowe certyfikaty), skutkujący z jednej strony kosztami umorzenia certyfikatów u sprzedawców energii elektrycznej odbiorcom końcowym, z drugiej strony przychodami ze sprzedaży certyfikatów u wytwórców energii,

20.                

system wsparcia OZE, tzw. aukcje OZE,

21.                

otoczenie konkurencyjne, w tym aktywność i działania konkurencji na rynku energetycznym,

22.                

dalsze zaostrzenie polityki klimatycznej UE, w szczególności skutkujące transformacją energetyczną nakierowaną na OZE, a także wzrostem cen uprawnień do emisji CO2,

23.                

toczące się prace nad rządowym rozwiązaniem dotyczącym kształtu sektora górnictwa i energetyki węglowej w Polsce, również tempo realizacji procesu wydzielenia aktywów do NABE,

24.                

wysokość i forma dopłat otrzymywanych w ramach systemu wsparcia redukcji zdolności produkcyjnych zakładów górniczych,

25.                

rozwój rynku prosumenckiego i jego wpływ na Obszar Sprzedaży, Dystrybucji, a także Wytwarzania i Wydobycia,

26.                

poziom taryfy dotyczącej sprzedaży energii i ciepła dla gospodarstw domowych (grupa taryfowa G) zatwierdzany przez Prezesa URE,

27.                

poziom taryf dotyczących dystrybucji energii elektrycznej oraz dystrybucji i wytwarzania ciepła zatwierdzanych przez Prezesa URE,

28.                

wymagania w zakresie ochrony środowiska będące konsekwencją zmian w Ustawie z dnia 27 kwietnia 2001 r. Prawo ochrony środowiska, tzw. uchwał antysmogowych,

29.                

konsekwencje przyjętej Ustawy z dnia 30 marca 2021 r. o zmianie ustawy o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko oraz niektórych innych ustaw (potencjalny wpływ na realizowane i przyszłe inwestycje),

30.                

konsekwencje przyjętego Rozporządzenia z dnia 24 kwietnia 2021 r. zmieniającego rozporządzenie w sprawie szczegółowych zasad kształtowania i kalkulacji taryf oraz rozliczeń z tytułu zaopatrzenia w ciepło wprowadzające przepis stanowiący o możliwości zmiany taryfy dla ciepła wynikającej ze zmiany kosztów zakupu uprawnień do emisji CO2,

31.                

planowane zmiany regulacji dotyczących Ustawy z dnia 25 sierpnia 2006 r. o systemie monitorowania i kontrolowania jakości paliw m.in. wymagań jakościowych dla paliw stałych,

32.                

postęp naukowo-techniczny,

33.                

kształtowanie polityki kadrowej, w tym wyniki negocjacji z Radą Społeczną Grupy TAURON,

34.                

zmiany w harmonogramach, budżetach i zakresach projektów inwestycyjnych realizowanych w Grupie Kapitałowej TAURON,

35.                

dyspozycyjność majątku Grupy Kapitałowej TAURON,

36.                

wpływ czynników atmosferycznych również o charakterze ekstremalnym, skutkujących wpływem na awaryjność majątku Grupy Kapitałowej TAURON oraz sezonowość osiąganych przychodów i ponoszonych kosztów.

Działalność Grupy Kapitałowej TAURON cechuje się sezonowością, która dotyczy w szczególności produkcji, dystrybucji i sprzedaży ciepła, dystrybucji i sprzedaży energii elektrycznej odbiorcom indywidualnym oraz sprzedaży węgla odbiorcom indywidualnym dla celów grzewczych. Sprzedaż ciepła zależy od warunków atmosferycznych, w szczególności od temperatury powietrza i jest większa w okresie jesienno-zimowym. Poziom sprzedaży energii elektrycznej odbiorcom indywidualnym zależy od długości dnia, co powoduje, że sprzedaż energii elektrycznej tej grupie odbiorców jest z reguły niższa w okresie wiosenno-letnim, a wyższa w okresie jesienno-zimowym. Sprzedaż węgla odbiorcom indywidualnym jest większa w okresie jesienno-zimowym. Sezonowość pozostałych obszarów działalności Grupy Kapitałowej TAURON jest niewielka.

Obserwuje się dużą zmienność warunków prowadzenia działalności gospodarczej w Polsce. Dodatkowo, stale zaostrzające się regulacje klimatyczne na poziomie europejskim i krajowym stanowią istotną przesłankę do analizy obecnej oraz przyszłej sytuacji Grupy Kapitałowej TAURON. W związku z tym Spółka kontynuuje intensywne prace analityczne w zakresie oceny wpływu zachodzących i planowanych zmian w otoczeniu gospodarczym oraz regulacyjnym na sytuację finansową, majątkową oraz kadrową Grupy Kapitałowej TAURON. Trwają prace nad finalizacją nowej Strategii, która uwzględni zmiany w otoczeniu rynkowym i regulacyjnym.

2.5.       Kalendarium

Poniżej przedstawiono kalendarium prezentujące wybrane wydarzenia związane z działalnością TAURON oraz Grupy Kapitałowej TAURON, które miały miejsce w 2021 r.

STYCZEŃ-LUTY

1.  

Podpisanie przez TAURON Dystrybucja z Apator Rector sp. z o.o. umowy dotyczącej świadczenia w latach 2021-2024 usług serwisu, wsparcia i rozwoju systemu informatycznego do Zarządzania Majątkiem Sieciowym.

2.  

Rozpoczęcie przez TAURON prac nad prototypowymi magazynami energii w ramach Projektu Second Life ESS powstałego przy wsparciu konsorcjum firm Solaris Bus & Coach sp. z o.o. oraz Impact Clean Power Technology S.A.

3.  

Podpisanie przez TAURON z PGE i Enea listu intencyjnego o współpracy przy realizacji projektów inwestycyjnych w zakresie morskiej energetyki wiatrowej na obszarze Polskiej Wyłącznej Strefy Ekonomicznej Morza Bałtyckiego.

4.  

Przeprowadzenie przez TAURON z Santander Bank Polska pierwszej w Polsce zielonej transakcji IRS zabezpieczającej ryzyko zmienności stóp procentowych, opartej o zasady zrównoważonego rozwoju.

5.  

Rozpoczęcie przez TAURON we współpracy w Konsorcjum firm MEGA S.A. i P&Q sp. z o. o. budowy farmy wiatrowej o mocy 30 MW w województwie łódzkim (Projekt Piotrków).

MARZEC-KWIECIEŃ

1.  

Rozpoczęcie przez TAURON Obsługa Klienta świadczenia usług telekomunikacyjnych.

2.  

Podpisanie przez TAURON z Bankiem Gospodarstwa Krajowego dokumentacji dotyczącej programu emisji obligacji podporządkowanych do kwoty 450 mln zł.

3.  

Podpisanie przez TAURON ze Skarbem Państwa umowy sprzedaży udziałów w PGE EJ 1.

4.  

Uruchomienie farmy fotowoltaicznej o mocy 6 MW w Choszcznie.

5.  

Publikacja wyników finansowych TAURON i Grupy Kapitałowej TAURON za 2020 r.

6.  

Podpisanie przez TAURON Sprzedaż z PSE umowy na świadczenie usługi DSR Interwencyjnej Redukcji Poboru w okresie od dnia 1 kwietnia 2021 r. do 31 marca 2022 r.

7.  

Uruchomienie przez TAURON programu lojalnościowego w swoich stacjach ładowania aut elektrycznych.

MAJ-CZERWIEC

1.  

Publikacja wyników finansowych TAURON i Grupy Kapitałowej TAURON za I kwartał 2021 r.

2.  

Zwyczajne Walne Zgromadzenie TAURON.

3.  

Zmiana Statutu TAURON Polska Energia S.A.

4.  

Zakup przez TAURON udziałów w spółce Polpower sp. z o.o., prowadzącej projekt budowy farmy wiatrowej o mocy 6 MW w gminie Milejewo w województwie warmińsko-mazurskim (Projekt Majewo).

LIPIEC-SIERPIEŃ

1.  

Publikacja Zintegrowanego Raportu Rocznego za 2020 r.

2.  

Podpisanie przez TAURON Ciepło z Konsorcjum Erbud Industry sp. z o. o. i Erbud S.A. umowy na budowę nowoczesnej kotłowni szczytowo-rezerwowej w Elektrociepłowni w Czechowicach-Dziedzicach.

3.  

Podpisanie przez TAURON z PGE, Enea, Energa i Skarbem Państwa porozumienia dotyczącego współpracy w zakresie wydzielenia aktywów węglowych i ich integracji w ramach Narodowej Agencji Bezpieczeństwa Energetycznego.

4.  

Podpisanie przez TAURON Ciepło i Mostostal Warszawa umowy na budowę kotła gazowego o mocy 140 MWt w Elektrociepłowni w Katowicach.

5.  

Podpisanie przez TAURON z PGNiG listu intencyjnego dotyczącego możliwej transakcji sprzedaży udziałów w EC Stalowa Wola przez Grupę Kapitałową TAURON na rzecz Grupy PGNiG.

WRZESIEŃ-PAŹDZIERNIK

1.  

Publikacja wyników finansowych TAURON i Grupy Kapitałowej TAURON za I półrocze 2021 r.

2.  

Uruchomienie 100 stacji ładowania pojazdów elektrycznych.

3.  

Podpisanie przez TAURON i Ministerstwo Aktywów Państwowych listu intencyjnego dotyczącego potencjalnego nabycia przez Skarb państwa akcji TAURON Wydobycie.

4.  

Rozpoczęcie współpracy TAURON i Microsoft sp. z o.o. w zakresie transformacji energetycznej i cyfrowej w ramach realizowanego projektu badawczo-rozwojowego Internet rzeczy w inteligentnym mieście we Wrocławiu.

5.  

Zakończenie budowy poziomu 800 m w ZG Janina.

6.  

Przyznanie TAURON nagrody specjalnej The Best of The Best za raport roczny oraz wyróżnienia za stały, wysoki poziom raportu zintegrowanego w konkursie The Best Annual Report 2020.

7.  

Podpisanie przez TAURON i PGE listu intencyjnego w sprawie podjęcia współpracy dwustronnej w zakresie rozwoju energetyki wiatrowej w Polsce.

8.  

Uruchomienie instalacji kogeneracyjnej w Jawiszowicach zasilanej gazem pozyskiwanym z ZG Brzeszcze.

9.  

Podpisanie przez TAURON i Europejskim Bankiem Inwestycyjnym umowy kredytu na kwotę 2 800 000 tys. zł. w celu pokrycia wydatków inwestycyjnych Grupy Kapitałowej związanych z modernizacją i rozbudową sieci dystrybucji energii elektrycznej zaplanowanych na lata 2022-2026.

LISTOPAD-GRUDZEŃ

1.  

Publikacja wyników finansowych TAURON i Grupy Kapitałowej TAURON za III kwartał 2021 r.

2.  

Podpisanie przez PGE z TAURON oraz Enea warunkowych umów sprzedaży udziałów w czterech spółkach projektowych, których zadaniem będzie pozyskanie pozwoleń lokalizacyjnych na budowę farm offshore w Polskiej Wyłącznej Strefie Ekonomicznej na Morzu Bałtyckim.

3.  

Rozpoczęcie fazy komercjalizacji projektu Wirtualnej Elektrowni TAURONA.

4.  

Podpisanie przez TAURON z Erste Group Bank AG umowy kredytu na kwotę 500 mln zł w celu finansowania inwestycji związanych z Zielonym Zwrotem TAURONA.

5.  

Podpisanie przez Nowe Jaworzno Grupa TAURON, RAFAKO oraz E003B7 ugody dotyczącej budowy nowego bloku energetycznego o mocy 910 MW w Elektrowni Jaworzno III.

6.  

Podjęcie decyzji dotyczącej pozostawienia TAURON Ciepło w strukturach Grupy Kapitałowej TAURON.

7.  

Nabycie przez TAURON udziałów w Nowe Jaworzno Grupa TAURON od funduszy zarządzanych przez Polski Fundusz Rozwoju S.A.

8.  

Podpisanie przez TAURON Wytwarzanie z Narodowym Funduszem Ochrony Środowiska i Gospodarki Wodnej umowy o dofinansowanie projektu budowy farmy fotowoltaicznej w Mysłowicach.

2.6.       Ważniejsze zdarzenia mające znaczący wpływ na działalność w 2021 r. oraz po dniu bilansowym, tj. 31 grudnia 2021 r.

Poniżej wymieniono ważniejsze zdarzenia i dokonania mające znaczący wpływ na działalność Grupy Kapitałowej TAURON, które wystąpiły w 2021 r., jak również miały miejsce do dnia sporządzenia niniejszego sprawozdania.

Dodatkowo do powyższych zdarzeń należy zaliczyć umowy znaczące dla działalności Grupy Kapitałowej TAURON, szczegółowo przedstawione w pkt 12.2. niniejszego sprawozdania.

Ważniejsze zdarzenia biznesowe w 2021 r.

Podpisanie listów intencyjnych w sprawie współpracy w zakresie morskiej energetyki wiatrowej w obszarze Polskiej Wyłącznej Strefy Ekonomicznej Morza Bałtyckiego

Szczegółowa informacja w tym zakresie została przedstawiona w pkt 1.7. niniejszego Sprawozdania w ramach opisu Pozostałych projektów inwestycyjnych.

Zakończenie negocjacji w procesie sprzedaży udziałów w TAURON Ciepło oraz analiz w zakresie uczestnictwa w procesie nabycia wybranych aktywów Grupy ČEZ oraz decyzja pozostawienia TAURON Ciepło w strukturach Grupy Kapitałowej TAURON

W 2019 r. Spółka uruchomiła projekt mający na celu rynkową weryfikację możliwości sprzedaży udziałów w TAURON Ciepło. W związku z tym w 2020 r. Zarząd Spółki prowadził z Polskim Górnictwem Naftowym i Gazownictwem S.A. (PGNiG) negocjacje dotyczące umowy sprzedaży udziałów w TAURON Ciepło w trybie wyłączności. Zostały one zakończone, po tym jak w dniu 29 stycznia 2021 r. PGNiG na piśmie wyraziła wolę niekontynuowania negocjacji, o których mowa powyżej. 

W konsekwencji Zarząd Spółki rozpoczął weryfikację działań dotyczących Obszaru Ciepło, w tym przeprowadzono analizy możliwości dalszego rozwoju tego Obszaru w ramach Grupy Kapitałowej TAURON. Analizy te obejmowały ocenę potencjalnego przejęcia wybranych aktywów Grupy ČEZ w Polsce, ze szczególnym uwzględnieniem ČEZ Chorzów. Jednak w dniu 1 lipca 2021 r. Zarząd Spółki podjął decyzję, że Grupa Kapitałowa TAURON nie będzie kontynuowała udziału w procesie nabycia wybranych aktywów Grupy ČEZ w Polsce. Następnie w dniu 22 grudnia 2021 r. została podjęła decyzję o pozostawieniu TAURON Ciepło w strukturach Grupy Kapitałowej TAURON.

Szczegółowe informacje zostały przedstawione w nocie 8.2 Śródrocznego skróconego skonsolidowanego sprawozdania finansowego Grupy Kapitałowej TAURON Polska Energia S.A. zgodnego z Międzynarodowymi Standardami Sprawozdawczości Finansowej zatwierdzonymi przez Unię Europejską za okres 6 miesięcy zakończony dnia 30 czerwca 2021 r.

O powyższych zdarzeniach TAURON informował w raportach bieżących o numerach: 2/2021 z dnia 29 stycznia 2021 r., 7/2021 z dnia 10 marca 2021 r., 25/2021 z dnia 1 lipca 2021 r. oraz 50/2021 z dnia 22 grudnia 2021 r.

Podpisanie przez TAURON Ciepło umowy z Generalnym Wykonawcą na budowę nowoczesnej kotłowni gazowo-olejowej w Czechowicach-Dziedzicach

W dniu 8 lipca 2021 r. została zawarta umowa z konsorcjum ERBUD INDUSTRY sp. z o.o. i ERBUD S.A. na budowę nowoczesnej kotłowni gazowo-olejowej w Czechowicach-Dziedzicach. W lutym 2022 r. (zdarzenie po dniu bilansowym) nastąpiło rozpoczęcie prac budowlanych, a uruchomienie dostaw ciepła do mieszkańców z nowej kotłowni przewidziano na 2023 r. Planowana inwestycja w elektrociepłowni w Czechowicach-Dziedzicach ma na celu odbudowę mocy ciepłowniczych w kotłach szczytowo-rezerwowych, w celu zapewnienia bezpieczeństwa dostaw ciepła dla mieszkańców. Nowoczesna kotłownia szczytowo-rezerwowa wyposażona w wysokosprawne kotły wodne gazowo-olejowe zastąpi dotychczasową kotłownię szczytowo-rezerwową w czechowickiej elektrociepłowni TAURON Ciepło. Uruchomienie nowej kotłowni znacząco wpłynie na redukcję zanieczyszczeń do atmosfery. Przy wykorzystaniu paliwa gazowego do pracy kotłowni, zredukowane zostaną zanieczyszczenia: dwutlenków siarki do 91%, tlenków azotu do 78% oraz dwutlenku węgla do 28%. Nowoczesna kotłownia składająca się z dwóch kotłów wodnych o łącznej mocy 76 MW dostarczy ciepło do mieszkańców Czechowic-Dziedzic i Bielska-Białej.

Podpisanie w Grupie Kapitałowej TAURON porozumienia generalnego

W dniu 15 lipca 2021 r. zostało zawarte porozumienie generalne pomiędzy TAURON a 26 spółkami Grupy Kapitałowej TAURON mające na celu zapewnienie realizacji strategii Grupy Kapitałowej TAURON przez wszystkie podmioty wchodzące w jej skład.

Powyższe porozumienie dotyczy optymalizacji podejmowania decyzji strategicznych, zapewnienia sprawnego i bezpiecznego przepływu informacji w Grupie Kapitałowej TAURON oraz ograniczenia konkurencji wewnętrznej.

Podpisanie porozumienia dotyczącego współpracy w zakresie wydzielenia aktywów węglowych

W dniu 23 lipca 2021 r. TAURON, PGE, Enea i Energa oraz Skarb Państwa zawarły porozumienie dotyczące współpracy w zakresie wydzielenia z grup kapitałowych ww. spółek energetycznych aktywów związanych z wytwarzaniem energii elektrycznej w konwencjonalnych jednostkach węglowych i ich integracji w ramach Narodowej Agencji Bezpieczeństwa Energetycznego.

W ramach porozumienia strony zadeklarowały wzajemną wymianę niezbędnych informacji, w tym dotyczących struktur organizacyjnych, realizowanych procesów i założeń dla kierunku transformacji.

O powyższym zdarzeniu TAURON informował w raporcie bieżącym nr 28/2021 z dnia 23 lipca 2021 r.

Podpisanie listu intencyjnego w sprawie EC Stalowa Wola

W dniu 2 sierpnia 2021 r. został podpisany list intencyjny pomiędzy TAURON, TAURON Wytwarzanie, PGNiG i PGNiG TERMIKA S.A. dotyczący potencjalnej transakcji zbycia przez Grupę Kapitałową TAURON na rzecz Grupy PGNiG zaangażowania kapitałowego w EC Stalowa Wola oraz wierzytelności z tytułu pożyczek udzielonych EC Stalowa Wola przez TAURON.

Na dzień przekazania niniejszego Sprawozdania nie zostały podjęte decyzje w powyższej sprawie.

O powyższym zdarzeniu TAURON informował w raporcie bieżącym nr 30/2021 z dnia 2 sierpnia 2021 r.

Informacja dotycząca bloku o mocy 910 MW w Jaworznie oraz generalnego wykonawcy

W sierpniu 2021 r. Grupa Kapitałowa TAURON została powiadomiona przez E003B7 (spółka zależna RAFAKO) o nowym harmonogramie prac na budowie bloku 910 MW w Jaworznie, który zakładał termin ponownej synchronizacji bloku z siecią w dniu 25 lutego 2022 r. Jednak termin ten został zmieniony w listopadzie 2021 r. i obecnie synchronizacja bloku z siecią jest zaplanowana na dzień 29 kwietnia 2022 r.

W dniu 2 grudnia 2021 r. Nowe Jaworzno Grupa TAURON, RAFAKO oraz E003B7 podpisały ugodę przed Sądem Polubownym przy Prokuratorii Generalnej RP, w której m.in. potwierdzony został termin synchronizacji bloku z siecią (29 kwietnia 2022 r.) oraz konsorcjum zobowiązało się do wykonania dodatkowych świadczeń i prac korzystnych dla Nowego Jaworzna Grupa TAURON, których efektem będzie obniżenie kosztów przyszłej eksploatacji bloku. Dodatkowo strony ustaliły, że Nowe Jaworzno Grupa TAURON nabędzie licencję do dokumentacji warsztatowej kotła, a także uzgodniony został sposób podziału kosztów naprawy bloku. Za wykonanie dodatkowych świadczeń i prac, nabycie licencji do dokumentacji warsztatowej kotła, naprawę bloku zostało ustalone wynagrodzenie w łącznej wysokości 91 mln zł. Ponadto Nowe Jaworzno Grupa TAURON zobowiązała się warunkowo do powierzenia Konsorcjum wykonania innych prac zwiększających efektywność pracy bloku, jeśli Konsorcjum wykona w terminie synchronizację bloku oraz przedstawi oświadczenie instytucji finansowych zabezpieczających realizację umowy zawierające zgodę na uruchomienie dodatkowego finansowania RAFAKO. Wartość prac, o których mowa powyżej została ustalona na kwotę 23 mln zł. W związku z zawarciem ugody Nowe Jaworzno Grupa TAURON i Konsorcjum zawarły 2 grudnia 2021 r. aneksy do umowy, które w sposób szczegółowy regulują mediacyjne uzgodnienia stron.

Nowe Jaworzno Grupa TAURON pozyskało informację od Konsorcjum o wydaniu postanowienia przez Sąd o zatwierdzeniu ugody. Na dzień sporządzenia niniejszego sprawozdania wymagane warunki zawieszające wejście w życie ugody zostały zrealizowane przez strony.

W celu mitygacji potencjalnych ryzyk związanych z ponownym uruchomieniem bloku po postoju, spółka Nowe Jaworzno Grupa TAURON zawarła z Konsorcjum przy udziale spółki celowej E003B7 porozumienie, którego przedmiotem jest przekazanie Konsorcjum prowadzenia prac eksploatacyjnych na czas uruchomienia bloku.

W 2021 r. RAFAKO prowadziło proces inwestorski polegający na pozyskaniu inwestora. W związku z tym w dniu 6 października 2021 r. Nowe Jaworzno Grupa TAURON podpisała jako pasywny uczestnik list intencyjny, w którym została wyrażana wolę wsparcia prac związanych z potencjalną transakcją. Nowe Jaworzno Grupa TAURON nie jest zainteresowana nabyciem akcji RAFAKO.

O powyższych zdarzeniach TAURON informował w raportach bieżących o numerach: 31/2021 z dnia 2 sierpnia 2021 r., 37/2021 z dnia 8 września 2021 r., 40/2021 z dnia 6 października 2021 r., 43/2021 z dnia 4 listopada 2021 r. oraz 47/2021 z dnia 2 grudnia 2021 r.

Podpisanie listu intencyjnego dotyczącego sprzedaży akcji w TAURON Wydobycie

W dniu 15 września 2021 r. TAURON podpisał ze Skarbem Państwa list intencyjny dotyczący potencjalnego nabycia przez Skarb Państwa 100 proc. akcji w TAURON Wydobycie. TAURON oraz Skarb Państwa podejmują wszelkie działania niezbędne do przygotowywania i dokonania ww. transakcji.

O powyższym zdarzeniu TAURON informował w raporcie bieżącym nr 39/2021 z dnia 15 września 2021 r.

Ważniejsze zdarzenia korporacyjne w 2021 r.

Zmiany w składzie osobowym Zarządu TAURON

W 2021 r. oraz do dnia sporządzenia niniejszego sprawozdania miały miejsce zmiany w składzie osobowym Zarządu Spółki, które zostały przedstawione w pkt 9.11. niniejszego sprawozdania.

O powyższych zdarzeniach TAURON informował w raportach bieżących o numerach: 4/2021 z dnia 19 lutego 2021 r., 6/2021 z dnia 24 lutego 2021 r., 12/2021 z dnia 1 kwietnia 2021 r., 17/2021 z dnia 13 maja 2021 r., 26/2021 z dnia 2 lipca 2021 r., 27/2021 z dnia 19 lipca 2021 r., 29/2021 z dnia 27 lipca 2021 r., 32/2021 z dnia 4 sierpnia 2021 r. oraz 1/2022 z dnia 20 stycznia 2022 r.

Zmiany w składzie osobowym Rady Nadzorczej TAURON

W 2021 r. oraz do dnia sporządzenia niniejszego sprawozdania miały miejsce zmiany w składzie osobowym Rady Nadzorczej Spółki, które zostały przedstawione w pkt 9.11. niniejszego sprawozdania.

O powyższych zdarzeniach TAURON informował w raportach bieżących o numerach: 3/2021 z dnia 12 lutego 2021 r., 13/2021 z dnia 6 kwietnia 2021 r., 20/2021 z dnia 24 maja 2021 r., 45/2021 z dnia 17 listopada 2021 r., 46/2021 z dnia 18 listopada 2021 r. oraz 2/2022 z dnia 27 stycznia 2022 r.

Rekomendacja Zarządu TAURON w sprawie pokrycia straty netto za 2020 r. z kapitału zapasowego oraz niewypłacania dywidendy z kapitału zapasowego

W dniu 29 marca 2021 r. Zarząd Spółki podjął decyzję, że zarekomenduje Zwyczajnemu Walnemu Zgromadzeniu Spółki pokrycie straty netto Spółki w wysokości 3 589 655 351,89 zł za rok obrotowy 2020 z kapitału zapasowego Spółki.

Zarząd Spółki postanowił także, iż nie będzie rekomendował Zwyczajnemu Walnemu Zgromadzeniu Spółki wypłaty dywidendy w 2021 r. z kapitału zapasowego Spółki.

O powyższym zdarzeniu TAURON informował w raporcie bieżącym nr 11/2021 z dnia 29 marca 2021 r.

Zwyczajne Walne Zgromadzenie TAURON

W dniu 24 maja 2021 r. odbyło się Zwyczajne Walne Zgromadzenie Spółki, które podjęło uchwały m.in. w sprawie: zatwierdzenia Sprawozdania finansowego TAURON Polska Energia S.A. za rok zakończony dnia 31 grudnia 2020 r. zgodnego z Międzynarodowymi Standardami Sprawozdawczości Finansowej zatwierdzonymi przez Unię Europejską, zatwierdzenia Skonsolidowanego sprawozdania finansowego Grupy Kapitałowej TAURON Polska Energia S.A. za rok zakończony dnia 31 grudnia 2020 r. zgodnego z Międzynarodowymi Standardami Sprawozdawczości Finansowej zatwierdzonymi przez Unię Europejską, zatwierdzenia Sprawozdania Zarządu z działalności TAURON Polska Energia S.A. oraz Grupy Kapitałowej TAURON za rok obrotowy 2020, pokrycia straty netto za rok obrotowy 2020, udzielenia absolutorium Członkom Zarządu i Rady Nadzorczej Spółki, zmiany Statutu Spółki, zmiany Regulaminu Walnego Zgromadzenia TAURON Polska Energia S.A., zaopiniowania Sprawozdania o wynagrodzeniach Członków Zarządu i Rady Nadzorczej TAURON Polska Energia S.A. za lata 2019 - 2020, ustalenia liczby Członków Rady Nadzorczej Spółki i powołania członka Rady Nadzorczej Spółki VI wspólnej kadencji.

O zwołaniu Zwyczajnego Walnego Zgromadzenia Spółki oraz treści projektów uchwał TAURON informował w raportach bieżących o numerach: 14/2021 i 15/2021 z dnia 27 kwietnia 2021 r. oraz 18/2021 z dnia 21 maja 2021 r.

O treści uchwał poddanych pod głosowanie podczas Zwyczajnego Walnego Zgromadzenia Spółki TAURON informował w raporcie bieżącym nr 19/2021 z dnia 24 maja 2021 r.

Rejestracja zmian oraz przyjęcie jednolitego tekstu Statutu Spółki

W dniu 7 czerwca 2021 r. Sąd Rejonowy Katowice-Wschód w Katowicach Wydział VIII Gospodarczy Krajowego Rejestru Sądowego dokonał wpisu do Rejestru Przedsiębiorców Krajowego Rejestru Sądowego zmian Statutu Spółki uchwalonych przez Zwyczajne Walne Zgromadzenie Spółki w dniu 24 maja 2021 r. Natomiast w dniu 14 czerwca 2021 r. Rada Nadzorcza Spółki przyjęła tekst jednolity Statutu Spółki uwzględniający zmiany uchwalone przez Zwyczajne Walne Zgromadzenie Spółki w dniu 24 maja 2021 r.

O powyższych zdarzeniach TAURON informował w raportach bieżących o numerach: 22/2021 z dnia 7 czerwca 2021 r. oraz 23/2021 z dnia 14 czerwca 2021 r.

Pozostałe ważniejsze wydarzenia w 2021 r.

Potwierdzenie ratingów przez agencję ratingową Fitch

W dniu 18 października 2021 r. agencja ratingowa Fitch Ratings potwierdziła długoterminowe ratingi Spółki w walucie krajowej i zagranicznej na poziomie BBB- z perspektywą stabilną.

O powyższym zdarzeniu TAURON informował w raporcie bieżącym nr 41/2021 z dnia 18 października 2021 r.

Wyrok Sądu Apelacyjnego dotyczący PEPKH

W dniu 20 grudnia 2021 r. Sąd Apelacyjny w Gdańsku, w wyniku łącznego rozpoznania apelacji PEPKH od  wyroku  wstępnego i częściowego, wydanego dnia 6 marca 2020 r. w postępowaniu wytoczonym w 2015 r. przeciwko spółce PEPKH przez Talia sp. z o.o. (raport bieżący nr 6/2020 z 6 marca 2020 r.) oraz uzupełnienia w formie wyroku wyżej wskazanego wyroku częściowego i wstępnego (raport bieżący nr 40/2020 z dnia 8 września 2020 r.), oddalił apelację PEPKH.

Wyrok Sądu Apelacyjnego, a w konsekwencji wskazane wyżej wyrok wstępny i częściowy oraz wyrok uzupełniający są prawomocne, istnieje jednak możliwość wniesienia skargi kasacyjnej.

Wyroki te nie zasądzają od PEPKH żadnego odszkodowania na rzecz powoda, tj. Talia sp. z o.o.

O powyższym zdarzeniu TAURON informował w raporcie bieżącym nr 49/2021 z dnia 20 grudnia 2021 r.

Zawarcie ugody przez EC Stalowa Wola ze spółką Abener Energia

W dniu 31 grudnia 2021 r. pomiędzy EC Stalowa Wola oraz Abener Energia S.A. z siedzibą w Campus Palmas Altas, Sewilla została zawarta ugoda celem określenia zasad, na jakich EC Stalowa Wola oraz Abener Energia dokonają wzajemnych rozliczeń wynikających z wszelkich sporów sądowych i arbitrażowych toczących się pomiędzy stronami i wynikających z kontraktu zawartego 26 czerwca 2012 r. pomiędzy Abener Energia (generalny wykonawca) i EC Stalowa Wola (zamawiający) na budowę bloku gazowo-parowego z członem ciepłowniczym w EC Stalowa Wola. Następnie w dniu 28 lutego 2022 r. (zdarzenie po dniu bilansowym) strony podpisały aneks do ugody. Na podstawie ugody:

1.                    

EC Stalowa Wola zobowiązała się zapłacić na rzecz Abener Energia kwotę 92 768 963,70 EUR brutto na podstawie wyroku Sądu Arbitrażowego przy Krajowej Izbie Gospodarczej w Warszawie z dnia 25 kwietnia 2019 r. i innych rozliczeń,

2.                    

wraz z wejściem w życie warunków przewidzianych w ugodzie strony zobowiązują się umorzyć wszelkie trwające między nimi postępowania sądowe oraz arbitrażowe i potwierdzają brak jakichkolwiek dalszych lub przyszłych roszczeń wynikających z Kontraktu.

Na dzień sporządzenia niniejszego Sprawozdania warunki ugody zostały spełnione i strony przystąpiły do jej wykonania.

O powyższym zdarzeniu TAURON poinformował w raportach bieżących nr 52/2021 z dnia 31 grudnia 2021 r., nr 4/2022 z dnia 28 lutego 2022 r. oraz nr 6/2022 z dnia 8 marca 2022 r.

O sporach EC Stalowa Wola z Abener Energia TAURON informował w raportach bieżących nr 16/2019 z 2 maja 2019 r., nr 29/2019 z 8 sierpnia 2019 r., nr 59/2019 z 20 grudnia 2019 r., nr 43/2020 z 22 września 2020 r. oraz nr 48/2020 z 19 października 2020 r.

Ważniejsze wydarzenia po 31 grudnia 2021 r.

Aktualizacja informacji w sprawie projektu budowy bloku gazowo-parowego w Elektrowni Łagisza

W dniu 22 marca 2022 r. TAURON poinformował o zaakceptowaniu przeprowadzenia przez TAURON Wytwarzanie postępowania o udzielenie zamówienia, którego planowanym efektem będzie pozyskanie finalnych ofert cenowych od potencjalnych wykonawców bloku gazowo-parowego z wysokosprawną kogeneracją o przewidywanej mocy w przedziale od 400 MWe do 500 MWe oraz 250 MWt w Elektrowni Łagisza.

Pozyskanie ofert jest pierwszym etapem, który – po uwzględnieniu pozostałych przesłanek procesu inwestycyjnego – umożliwi wykonanie kompleksowych analiz projektu pod kątem jego długoterminowej opłacalności. Projekt będzie realizowany jedynie w przypadku korzystnego dla projektu rozstrzygnięcia aukcji rynku mocy zaplanowanej na grudzień 2022 r., przy uwzględnieniu uwarunkowań rynkowych (m. in. w zakresie warunków długoterminowego kontraktu na dostawy paliwa gazowego oraz jego dostępności), które powinny zagwarantować mu oczekiwany poziom rentowności oraz obiektywną możliwość realizacji projektu.

O powyższym zdarzeniu, w nawiązaniu do raportu bieżącego nr 34/2016 z 2 września 2016 r., TAURON poinformował w raporcie bieżącym nr 8/2022 z 22 marca 2022 r.

2.7.       Nagrody i wyróżnienia

W 2021 r. TAURON oraz spółki Grupy Kapitałowej TAURON otrzymały następujące nagrody i wyróżnienia:



2.8.       Informacja dotycząca zatrudnienia i zagadnień pracowniczych

Kluczowe dane dotyczące zatrudnienia

Przeciętne zatrudnienie w TAURON w 2021 r. wynosiło 433 etaty, co oznacza spadek o 8,9% czyli 42 etaty w stosunku do zatrudnienia w 2020 r., w którym przeciętne zatrudnienie wynosiło 475 etatów.

Poniższy rysunek przedstawia poziomy przeciętnego zatrudnienia w TAURON, w etatach (w zaokrągleniu do pełnego etatu) w latach 2020 - 2021.

Rysunek nr 25. Przeciętne zatrudnienie w TAURON w etatach w latach 2020 – 2021



Przeciętne zatrudnienie w etatach w Grupie Kapitałowej TAURON w 2021 r. wynosiło 25 333 etaty, co oznacza spadek o 386 etatów względem zatrudnienia w 2020 r., w którym przeciętne zatrudnienie wynosiło 25 719 etatów. Zmniejszenie poziomu przeciętnego zatrudnienia dotyczy przede wszystkim Segmentów Wytwarzania i Wydobycia. W Segmencie Wytwarzania to konsekwencja przygotowywania się do trwałego odstawienia z eksploatacji bloków energetycznych. Natomiast w Segmencie Wydobycia to wynik m.in. realizacji Programu Naprawczego dla TAURON Wydobycie oraz zmian zachodzących w obszarze górnictwa.

W drugiej połowie 2021 r. TAURON Zielona Energia rozpoczęła proces zatrudniania pracowników, co spowodowało ruchy kadrowe pomiędzy wybranymi spółkami, w szczególności TAURON EKOENERGIA.

Poniższy rysunek przedstawia poziomy przeciętnego zatrudnienia w Grupie Kapitałowej TAURON w etatach (w zaokrągleniu do pełnego etatu), w podziale na poszczególne Segmenty działalności w latach 2020 - 2021.

Rysunek nr 26. Przeciętne zatrudnienie w Grupie Kapitałowej TAURON w etatach

w podziale na poszczególne Segmenty działalności w latach 2020 – 20211



Poniższa tabela przedstawia kluczowe dane dotyczące zatrudnienia w TAURON i Grupie Kapitałowej TAURON na dzień 31 grudnia 2020 r. i dzień 31 grudnia 2021 r.

Tabela nr 16. Kluczowe dane dotyczące zatrudnienia w TAURON i Grupie Kapitałowej TAURON na dzień 31 grudnia 2020 r. i dzień 31 grudnia 2021 r.

Kluczowe dane dotyczące zatrudnienia

j.m.

TAURON

Grupa Kapitałowa TAURON

31 grudnia

2020 r.

31 grudnia

2021 r.

31 grudnia

2020 r.

31 grudnia

2021 r.

Stan zatrudnienia według Segmentów działalności, w tym:

osoby

450

413

25 572

25 3241

1.     Segment Wydobycie

osoby

-

-

6 458

6 285

2.     Segment Wytwarzanie

osoby

-

-

4 426

4 218

3.     Segment OZE

osoby

-

-

179

212

4.     Segment Dystrybucja

osoby

-

-

9 269

9 373

5.     Segment Sprzedaż

osoby

450

413

8962

8732

6.     Pozostała Działalność

osoby

-

-

4 344

4 363

Stan zatrudnienia według wykształcenia, w tym:

 

 

 

 

 

1.     Wykształcenie wyższe

%

98

98

35

36

2.     Wykształcenie średnie

%

2

1

43

43

3.     Wykształcenie zasadnicze

%

0

0

20

19

4.     Wykształcenie podstawowe

%

0

0

2

2

Stan zatrudnienia według wieku, w tym:

 

 

 

 

 

1.     Do 30 lat

%

10

7

9

9

2.     30 - 40 lat

%

37

34

22

22

3.     40 - 50 lat

%

38

43

29

29

4.     50 - 60 lat

%

12

14

33

32

5.     Powyżej 60 lat

%

3

2

7

8

Stan zatrudnienia według płci, w tym:

 

 

 

 

 

1.     Kobiety

%

44

46

22

22

2.     Mężczyźni

%

56

54

78

78

1w tym 80 osób zatrudnionych na umowę na czas określony w celu zastępowania nieobecnego pracownika.

2wartość uwzględniająca stan zatrudnienia w TAURON.

Polityka Zarządzania Kapitałem Ludzkim w Grupie TAURON 

Obowiązująca w Grupie Kapitałowej TAURON Polityka Zarządzania Kapitałem Ludzkim w Grupie TAURON, to dokument koncentrujący się na pozyskiwaniu, rozwijaniu i utrzymaniu kompetencji, które są kluczowe dla efektywności organizacyjnej i osiągania celów strategicznych Grupy Kapitałowej TAURON w konkretnej rzeczywistości.

Celem zawartych w tej polityce regulacji jest szeroko rozumiane wsparcie pracowników i kadry kierowniczej w tworzeniu środowiska sprzyjającego dialogowi, wprowadzaniu zmian i dążeniu do rozwoju organizacji. Wśród priorytetów wyznaczonych przez Politykę Zarządzania Kapitałem Ludzkim w Grupie TAURON znajdują się również kwestie takie, jak kreowanie kultury organizacyjnej opartej na współpracy i partnerstwie, wspierającej inicjatywy oddolne, samodzielność i rozwój pracowników.

Polityka Zarządzania Kapitałem Ludzkim w Grupie TAURON definiuje misję oraz wizję zarządzania kapitałem ludzkim w Grupie Kapitałowej TAURON, które przedstawiono poniższym rysunku:



Powyższa Polityka wyznacza również strategiczne, odnoszące się do zagadnień pracowniczych, obszary działań, do których należą: rozwój organizacji, zarzadzanie efektywnością oraz zarządzanie kompetencjami i rozwojem. W każdym obszarze wyznaczono konkretne cele oraz wskazano działania służące do ich realizacji.

Poniższa tabela przedstawia strategiczne obszary działań wyznaczone przez Politykę Zarządzania Kapitałem Ludzkim w Grupie TAURON.

Tabela nr 17. Strategiczne obszary działań wyznaczone przez Politykę Zarządzania Kapitałem Ludzkim w Grupie TAURON.

 

Obszar: Rozwój organizacji

 

Cel: Wdrażanie i promowanie kultury organizacyjnej wspierającej rozwój Grupy Kapitałowej TAURON

 

Proces

Wzmacnianie zaangażowania pracowników oraz tworzenie bezpiecznego i inspirującego środowiska pracy:

1.                     

otwarcie na komunikację z pracownikami,

2.                     

pozyskiwanie i udzielanie informacji zwrotnej,

3.                     

angażowanie pracowników w doskonalenie środowiska pracy.

Badanie Opinii pracowników

Komunikacja pracownicza

Employer Branding

Zarządzanie przez cele

Budowanie wizerunku Grupy Kapitałowej TAURON jako atrakcyjnego pracodawcy – zarówno wewnątrz, jak i na zewnątrz organizacji poprzez:

1.                     

badanie opinii pracowników,

2.                     

tworzenie narzędzi, które pozwalają na zapewnienie łatwej i efektywnej komunikacji z pracownikami,

3.                     

współpracę z uczelniami i szkołami.

Badanie Opinii pracowników

Komunikacja pracownicza

Employer Branding

Zarządzanie przez cele

Zapewnienie sprawnego przepływu informacji oraz tworzenie warunków do partnerskiego dialogu ze Stroną Społeczną:

1.                     

wzmacnianie współpracy między obszarami i między pokoleniami,

2.                     

tworzenie środowiska przyjaznego wymianie wiedzy i doświadczeń,

3.                     

promowanie dzielenia się wiedzą.

Dialog społeczny

Inicjatywy rozwojowe

Zarządzanie wiedzą i wiekiem

Budowanie relacji z klientami oraz wzmacnianie świadomości w zakresie ochrony środowiska, zmian klimatycznych oraz zaangażowanie w promowanie Zielonego Zwrotu TAURONA.

Employer Branding

Wspieranie Grupy Kapitałowej TAURON w procesie zmian poprzez dostęp do wiedzy i rozwiązań rynkowych:

1.                     

projektowanie programów rozwojowych i dostarczanie wiedzy,

2.                     

monitorowanie trendów i rozwiązań rynkowych.

Inicjatywy rozwojowe

 

Obszar: Zarządzanie efektywnością organizacji

 

Cel: Koncentracja na efektywności organizacyjnej

 

Proces

Jasne i spójnie definiowanie ról, zadań i niezbędnych uprawnień na stanowiskach pracy.

System wartościowania stanowisk

Księga opisów stanowisk

Tworzenie jasnych zasad wynagradzania, opartych na warunkach rynkowych, motywujących do efektywnej pracy:

1.                     

wspieranie realizacji zadań i celów, które wynikają ze Strategii,

2.                     

tworzenie systemów wynagrodzeń pracowników powiązanych z osiąganymi wynikami,

3.                     

budowanie narzędzi wspierających zarządzanie przez cele.

Zarządzanie zatrudnieniem,

wynagrodzeniami

i świadczeniami

Zarządzanie przez cele

Dialog społeczny

Minimalizowanie ryzyka związanego z zarządzaniem kapitałem ludzkim.

System zarządzania ryzykiem w Grupie Kapitałowej TAURON

Dbanie o zgodność z zasadami etyki i różnorodności:

1.                     

prowadzenie działań edukacyjnych,

2.                     

dbanie o środowisko wolne od mobbingu i dyskryminacji.

Regulacje dotyczące

różnorodności, etyki oraz

przeciwdziałania mobbingowi

i dyskryminacji

Optymalizacja, standaryzacja i digitalizacja procesów Obszaru Zarządzania Kapitałem Ludzkim, zwiększając elastyczność i efektywność organizacji.

Megaproces Zarządzanie

Kapitałem Ludzkim

 

Obszar: Zarzadzanie kompetencjami i rozwojem

 

Cel: Wspieranie rozwoju kompetencji

 

Proces

Zapewnianie stałego rozwoju kompetencji pracowników, by były dostosowane do potrzeb zmieniającej się energetyki:

1.                     

rozwijanie nowych kompetencji, przygotowujących do zarządzania zmianami,

2.                     

koncentracja na pozyskiwaniu nowych kwalifikacji oraz podnoszeniu kompetencji pracowników.

Inicjatywy rozwojowe

Rekrutacja

 

Tworzenie kultury opartej na samorozwoju:

1.                     

wspieranie pracowników poprzez różnorodne narzędzia indywidualnego rozwoju.

Badanie Opinii pracowników

Komunikacja pracownicza

Employer Branding

Zarządzanie przez cele

Zapewnienie ciągłość kompetencji dla energetyki kształcąc uczniów i studentów.

Inicjatywy rozwojowe

Rekrutacja

Dbanie o retencję pracowników:

1.                     

tworzenie dla pracowników możliwości rozwoju i dbanie o motywującą atmosferę w pracy,

2.                     

wdrażanie rozwiązań propracowniczych.

Inicjatywy rozwojowe

Wdrożenie pracowników

Zapewnianie transferu wiedzy między pokoleniami:

1.                     

realizowanie programów rozwojowych,

2.                     

realizowanie programów szkoleń wewnętrznych,

3.                     

dbanie o wymianę doświadczeń między pokoleniami.

Zarządzanie wiedzą i wiekiem

Inicjatywy rozwojowe

Dbanie o rozwój kompetencji przywódczych kadry kierowniczej.

Model kompetencyjny

Rozmowa rozwojowa

Tworzenie i udoskonalanie narzędzi do rozwoju, motywowania i oceny potencjału pracowników.

Rozmowa rozwojowa

Polityka Zarządzania Kapitałem Ludzkim Grupy TAURON realizowana jest poprzez kluczowe procesy.

Poniższy rysunek przedstawia strukturę zarządzenia kapitałem ludzkim.

Rysunek nr 27. Struktura zarządzania kapitałem ludzkim

C:\Users\ppawlewska\AppData\Local\Microsoft\Windows\INetCache\Content.Word\Zarządzanie Kapitałem Ludzkim - Arial.jpg

Najważniejsze inicjatywy realizowane w 2021 r. w obszarze zarządzania kapitałem ludzkim

Certyfikat HR Najwyższej Jakości dla TAURON Polska Energia

W 2021 r. TAURON oraz TAURON Obsługa Klienta po raz kolejny brały udział w organizowanym przez Polskie Stowarzyszenie Zarządzania Kadrami badaniu pn. HR Najwyższej Jakości. W ramach badania stowarzyszenie zweryfikowało i najwyżej oceniło poszczególne obszary zarządzania kapitałem ludzkim, m.in.: systemy motywacyjne i wynagrodzenia, rozwój pracowników, rekrutację i zarządzanie kompetencjami, komunikację pracowniczą i budowanie marki pracodawcy. Szczególnie doceniona została nowa inicjatywa Grupy Kapitałowej TAURON – Katalog Szkoleń, w ramach której, w minionym roku zaproponowaliśmy pracownikom 24 szkolenia w obrębie czterech modułów: wiedza ekspercka, narzędzia, kompetencje menadżerskie i rozwój osobisty. Pozytywny rezultat badania poskutkował uzyskaniem Certyfikatu HR Najwyższej Jakości na 2022 r.

Praca zdalna

W związku z trwającą pandemią COVID-19, pracownicy Grupy Kapitałowej TAURON w 2021 r. korzystali z pracy zdalnej tam, gdzie było to możliwe. Został zapewniony niezbędny sprzęt oraz dostęp do informacji. Pracownikom w zakładach produkcyjnych Grupy Kapitałowej TAURON zostały zapewnione niezbędne środki ochrony osobistej. Przez cały rok były ściśle przestrzegane wszystkie procedury zgodnie z wytycznymi związanymi z sytuacją epidemiczną.

Sprawiedliwa transformacja

Kompleksowe przygotowanie pracowników Grupy Kapitałowej TAURON do zmian związanych z transformacją energetyczną to szereg działań podjętych w celu pozyskania środków i udział w projektach związanych ze sprawiedliwą transformacją energetyczną. Podjęliśmy działania równolegle we wszystkich źródłach potencjalnego finansowania:

1.                    

Krajowy Plan Sprawiedliwej Transformacji,

2.                    

Krajowy Program Odbudowy,

3.                    

Fundusz Modernizacyjny,

4.                    

Fundusz Sprawiedliwej Transformacji.

Zostały zgłoszone następujące inicjatywy projektowe do realizacji w ramach procesu sprawiedliwej transformacji:

1.                    

przekwalifikowanie, sfinansowanie szkoleń dla pracowników,

2.                    

wsparcie w założeniu własnej działalności,

3.                    

dopasowanie umiejętności i kwalifikacji do ofert pracy na rynku,

4.                    

przygotowanie do procesów rekrutacyjnych (CV, list motywacyjny, rozmowa kwalifikacyjna),

5.                    

analiza rynku pracy i zawodów/kompetencji deficytowych,

6.                    

analiza wpływu dedykowanego pracownikom elektrowni programu outplacementowego (wsparcia procesu zwolnień) na poziom zaangażowania i satysfakcji oraz zatrudnialności pracowników w celu osiągnięcia jak najwyższej skuteczności w podjęciu nowej pracy,

7.                    

relokacja pracowników do innych oddziałów lub innych spółek w Grupie Kapitałowej TAURON – pakiet relokacyjny – zwrot kosztów zakwaterowania i dojazdu w formie ryczałtu miesięcznego określonego oparciu o cykliczną kalkulację na podstawie obowiązujących cen,

8.                    

programy dedykowane osobom nabywającym uprawniania do świadczeń przedemerytalnych lub nabywających do 5 lat uprawnień emerytalnych – dodatkowe odprawy, płatna absencja pracownicza (Urlopy terminowe).

Grupa Kapitałowa TAURON uczestniczyła również w projekcie START – pomoc techniczna Komisji Europejskiej dla projektów złożonych w ramach Funduszu Sprawiedliwej Transformacji, do którego została zakwalifikowana przez Urząd Marszałkowski Województwa Małopolskiego. Grupa otrzymała wsparcie w zakresie projektu diagnozy potrzeb kompetencyjnych organizacji w obliczu transformacji.

Rozwój i szkolenia

Aktualne trendy rynkowe oraz rozwój technologiczny, zmiany zachodzące zarówno w zakresie globalnym, jak i lokalnym, konkurencyjny rynek oraz zwiększające się wymagania wymuszają znacznie większą dynamikę oraz elastyczność w zakresie działań rozwojowych. Rozwijanie i doskonalenie pracowników jest trwale wpisane w Strategię, a realizacja działań rozwojowych odbywa się na podstawie regulaminów podnoszenia kwalifikacji pracowników, funkcjonujących w poszczególnych spółkach Grupy Kapitałowej TAURON. W Grupie Kapitałowej TAURON wszelkie działania rozwojowe realizowane są według zasady 70-20-10 (zasada efektywnego uczenia się), zgodnie z którą:

70% działań rozwojowych powinno być związanych ze zdobywaniem doświadczeń na stanowisku, m.in. poprzez delegowanie pracownikowi nowych lub dodatkowych zadań oraz uprawnień, poszerzanie zakresu odpowiedzialności, udział w zespołach zadaniowych czy projektowych,

20% działań rozwojowych to uczenie się od innych, w tym także bieżące wsparcie i regularna informacja zwrotna bezpośredniego przełożonego i współpracowników,

10% działań rozwojowych to udział w różnych formach aktywności edukacyjnych i szkoleniowych (wewnętrznych i zewnętrznych).

Pracownicy Grupy Kapitałowej TAURON mają do wyboru szeroki wachlarz szkoleń wewnętrznych oraz zewnętrznych możliwości rozwojowych, m.in. w formie udziału w konferencjach branżowych, seminariach, warsztatach, szkoleniach specjalistycznych, szkoleniach e-learningowych czy kursach językowych.

Poniższa tabela przedstawia kluczowe dane dotyczące szkoleń pracowników w TAURON i Grupie Kapitałowej TAURON na dzień 31 grudnia 2019 r., dzień 31 grudnia 2020 r. oraz 31 grudnia 2021 r.

Tabela nr 18. Kluczowe dane dotyczące szkoleń pracowników w TAURON i Grupie Kapitałowej TAURON na dzień 31 grudnia 2019 r., dzień 31 grudnia 2020 r. oraz 31 grudnia 2021 r.

Kluczowe dane dotyczące szkoleń pracowników

TAURON

Grupa Kapitałowa TAURON

31 grudnia

2019 r.

31 grudnia

2020 r.

31 grudnia 2021 r.

31 grudnia

2019 r.

31 grudnia

2020 r.

31 grudnia 2021 r.

1.     Średnia liczba godzin szkoleniowych na jednego pracownika według grup stanowiskowych, w tym:

176

42

63

109

62

91

1)     Zarząd i Dyrektorzy

88

10

23

45

26

40

2)     Stanowiska kierownicze

51

15

15

32

14

24

3)     Pracownicy administracyjni

28

16

19

14

9

10

4)     Stanowiska robotnicze

9

1

6

18

13

17

2.     Liczba godzin szkoleniowych na jednego pracownika według płci, w tym:

16 766

6 801

7 552

477 618

294 945

383 796

1)     Kobiety

6 624

2 996

3 572

79 871

49 704

65 794

2)     Mężczyźni

10 142

3 806

3 980

397 747

245 240

318 002

Inicjatywy, działania rozwojowe i wspierające rozwój

Rozmowa rozwojowa

Jednym z ważniejszych projektów prowadzonych w ramach zarządzania kapitałem ludzkim w Grupie Kapitałowej TAURON jest proces rozmowy rozwojowej. Opierająca się na funkcjonującym Modelu Kompetencyjnym Grupy TAURON inicjatywa zakłada potrzebę ciągłego rozwoju kompetencji pracowników w odniesieniu do zmieniających się wyzwań biznesowych. Rozmowy rozwojowe zrealizowane w ostatnim roku, pokazały szereg korzyści, jakie niesie ze sobą otwarta komunikacja oraz indywidualne podejście do potrzeb pracowników, w zestawieniu z kierunkami rozwoju organizacji.

Uniwersytet Otwarty Grupy TAURON

Od 2014 r. pracownicy Grupy Kapitałowej TAURON mają możliwość uczestnictwa w wykładach realizowanych w ramach Uniwersytetu Otwartego Grupy TAURON. Inicjatywa stanowi platformę wymiany poglądów oraz doświadczeń, daje również możliwość zdobycia wiedzy i dodatkowych kompetencji.

Z uwagi na sytuację epidemiczną w 2021 r. kontynuowano realizację inicjatywy poprzez przeniesienie wykładów do wirtualnej auli. Zrealizowano 7 wykładów online, w których uczestniczyło blisko 2 000 pracowników. Część wykładów została umieszczona w Intranecie i może być wykorzystywana przez pracowników bez ograniczeń czasowych.

Rozwój do Kwadratu

Rozwój do Kwadratu - cykl webinariów prowadzonych w czterech obszarach tematycznych: rozwój, dzielenie się wiedzą, współpraca, zdrowie. Projekt został opracowany jako odpowiedź na trudną, uniemożliwiającą odbywanie szkoleń w klasycznej formie, sytuację związaną z pandemią COVID – 19. Dzięki technologii Skype i Office 365, możliwe są w pełni interaktywne spotkania, aktywizujące uczestników. Odbiorcami projektu są wszyscy pracownicy Grupy Kapitałowej TAURON posiadający dostęp do intranetu (około 17 000 osób). W 2021 r. odbyło się 49 webinariów w 21 różnych tematach, prowadzonych przez 12 trenerów. W inicjatywie wzięło udział ponad 2406 pracowników Grupy Kapitałowej TAURON.

Strefa menadżera i #wzMOCnij się

Strefa Menadżera to przestrzeń w intranecie dedykowana menadżerom. Kadra menadżerska ma stały dostęp do artykułów specjalistycznych z tematyki szeroko rozumianego zarządzania, narzędzi wspierających zarządzanie zespołem, ciekawych wydarzeń organizowanych on-line (Mediateka) oraz polecanych książek. Regularnie wysyłany jest newsletter Strefy Menadżera, w którym znajduje się informacja o nowościach w Strefie i najbardziej aktualnych tematach.

W ramach strefy prowadzona jest również inicjatywa #wzMOCnij się. W 2021 r. tematem wiodącym było przekazywanie negatywnej informacji zwrotnej. Strefa menadżera w sposób bezpośredni wspiera również proces rozmów rozwojowych poprzez ciekawe narzędzia i materiały dedykowane menadżerom do sprawnego zrealizowania tej inicjatywy.

W 2021 r. opublikowano kilkanaście artykułów dotyczących aktualnych trendów z obszaru zarządzania, m.in. w zakresie:

1.                    

kompetencji przyszłości,

2.                    

zarządzania stresem,

3.                    

budowania kultury odpowiedzialności,

4.                    

zasady Pareto a podejmowania decyzji,

5.                    

odwagi menadżera,

6.                    

empatii menadżera,

7.                    

sztuki odpoczywania,

8.                    

oceniania i doceniania,

9.                    

employee experience,

10.                

szkolenia i rozwoju pracowników.

Współpraca z oświatą

Współpraca Grupy Kapitałowej TAURON z oświatą koncentruje się przede wszystkim na procesie kształcenia praktycznego przyszłych fachowców. Podejmowane ze szkołami, uniwersytetami (Grupa Kapitałowa TAURON współpracuje z 12 uczelniami partnerskimi), czy samorządami projekty mają również na celu promowanie Grupy Kapitałowej TAURON oraz branży energetycznej wśród uczniów, studentów i absolwentów. W 2021 r. w ramach współpracy ze środowiskiem oświatowym zorganizowano programy praktyk i staży, współpracowano z organizacjami studenckimi, biurami karier i kołami naukowymi, organizowano liczne prelekcje i lekcje dotyczące znajomości zawodu.

Ponadto Grupa Kapitałowa TAURON stara się mieć realny wpływ na kształt działań i projektów w zakresie edukacji w Polsce, poprzez aktywne włączanie się w projekty takie jak „Porozumienie sektorowe na rzecz rozwoju gospodarki wodorowej w Polsce” czy też Sektorowa Rama Kwalifikacji dla Energetyki.

Oferta edukacyjna dedykowana dla branży energetycznej wspierana jest przez Grupę Kapitałową TAURON poprzez m.in:

1.                    

stypendia dla najlepszych uczniów klas patronackich,

2.                    

modelowanie procesów dydaktycznych, organizację szkoleń, spotkań edukacyjnych zarówno dla uczniów szkoły, jak i jej kadry pedagogicznej,

3.                    

udział pracowników TAURON w prowadzeniu egzaminów kwalifikacyjnych np. w zawodzie górnik, eksploatacji złóż oraz technik górnictwa podziemnego,

4.                    

możliwość udziału uczniów w wykładach/warsztatach merytorycznych, prowadzonych przez pracowników TAURON,

5.                    

możliwość udziału uczniów w prelekcjach/warsztatach rozwijających umiejętności interpersonalne,

6.                    

organizowanie zajęć praktycznych oraz praktyk i staży zawodowych w rzeczywistych warunkach pracy,

7.                    

doposażanie laboratoriów w sprzęt niezbędny do prowadzenia doświadczeń związanych z energią elektryczną,

8.                    

powołanie do życia w ramach współpracy ze szkołami średnimi projektu pn. Laboratoria TAURONA. W jego ramach, kompleksowo wyposażane są klasopracownie do nauki przedmiotów ścisłych i zawodowych w szkołach znajdujących się pod patronatem Grupy Kapitałowej TAURON. 

Dialog społeczny

Zarząd TAURON prowadzi konstruktywny i otwarty dialog ze stroną społeczną, którego głównym celem jest zachowanie wysokiej jakości i skuteczności wzajemnej współpracy. Podejmuje również wszelkie działania w celu zmniejszenia wpływu niepokoju społecznego na działalność biznesową.

W ramach prowadzonego dialogu społecznego cyklicznie odbywają się spotkania Zarządu TAURON z Radą Społeczną oraz Zarządami spółek Grupy Kapitałowej TAURON mające na celu przedstawienie i omówienie bieżącej sytuacji Grupy oraz całego sektora energetycznego w kraju, jak i postulatów zgłaszanych przez stronę społeczną. Przedstawiciele strony społecznej podczas regularnych spotkań i konsultacji informowani są o zagadnieniach związanych z:

1.                    

sytuacją ekonomiczno-finansową Grupy Kapitałowej TAURON,

2.                    

realizacją inicjatyw strategicznych,

3.                    

kwestiami dotyczącymi spraw pracowniczych w Grupie Kapitałowej TAURON,

4.                    

zagadnieniami transformacji branży energetycznej.

Dodatkowo podejmowane są działania ukierunkowane na wzrost świadomości biznesowej oraz promowanie postaw proefektywnościowych i angażujących.

W ramach prowadzonego dialogu społecznego Zarząd TAURON udzielał wielokrotnie odpowiedzi na korespondencję organizacji związkowych i Ministerstwa Aktywów Państwowych. W spółkach Grupy Kapitałowej TAURON prowadzona jest równolegle bieżąca komunikacja zarządów z organizacjami związkowymi działającymi u danego pracodawcy. TAURON bierze aktywny udział w spotkaniach na szczeblu krajowym z przedstawicielami strony rządowej, strony pracowników oraz strony pracodawców (np. w ramach prac Zespołu Trójstronnego ds. Branży Energetycznej). Spółki Grupy Kapitałowej TAURON są także członkami Związku Pracodawców Energetyki Polskiej założonego w dniu 26 marca 2020 r., którego podstawowym celem i zadaniem jest reprezentowanie interesów zrzeszonych członków w szczególności wobec przedstawicieli administracji państwowej, organów samorządu terytorialnego, związków zawodowych oraz innych organizacji, w tym pozarządowych i samorządu gospodarczego, zarówno na terytorium Rzeczypospolitej Polskiej, jak i na arenie międzynarodowej.

2.9.       Polityka w zakresie społecznej odpowiedzialności biznesu

W grudniu 2021 r. Zarząd Spółki powołał Komitet ESG (od angielskich pierwszych liter E – Środowisko, S – Społeczna odpowiedzialność i G – Ład korporacyjny) angażujący najwyższe kierownictwo Grupy Kapitałowej TAURON, którego celem jest kreowanie, upowszechnianie i nadzorowanie podejścia Grupy Kapitałowej TAURON do zagadnień ESG. Komitet ma za zadanie zapewnić spójność procesu operacjonalizacji Strategii Grupy TAURON z tymi zagadnieniami.

Prowadzenie działalności biznesowej, w myśl zasad społecznej odpowiedzialności, jest zgodne z celami zrównoważonego rozwoju na lata 2015-2030 przyjętymi przez Organizację Narodów Zjednoczonych, w tym Polskę. Ponadto wpisuje się w standardy w zakresie CSR, określone przez Międzynarodową Organizację Standaryzacyjną w Normie ISO 26000 Guidance on social responsibility.

Głównym założeniem polityki CSR w Grupie Kapitałowej TAURON jest oparcie sukcesu przedsiębiorstwa na jej długofalowym, zrównoważonym rozwoju. Przejawem takiego podejścia do zarządzania jest integrowanie, już na poziomie strategicznym, czynników finansowych i pozafinansowych, w tym aspektów ochrony środowiska, wpływu społecznego i ładu organizacyjnego. Wynika to z przekonania, że biznes, aby mógł istnieć i się rozwijać, powinien być prowadzony w sposób uwzględniający zarówno aspekty ekonomiczne, jak i interes społeczny oraz klimatyczny, a pomiędzy każdym z nich musi zachodzić równowaga.

W związku z powyższym cele rozwojowe Grupy Kapitałowej TAURON opierają się na modelu 3P, odnoszącym się zarówno do zysku ekonomicznego (profit), ludzi związanych z firmą (people) oraz troski o ekologiczny wymiar działalności (planet).

W Grupie Kapitałowej TAURON postulat dążenia do zrównoważonego rozwoju realizowany jest przez Strategię oraz Zielony Zwrot TAURONA czyli serię działań realizowanych od 2019 r., których efektem ma być przeprowadzenie zrównoważonej transformacji w kierunku wiodącej, niskoemisyjnej grupy energetycznej w Polsce.

Zgodnie z powyższym wzrost wartości Grupy Kapitałowej TAURON opiera się głównie na stabilnym Segmencie Dystrybucja, rozwoju źródeł nisko- i zeroemisyjnych, sprzedaży produktów oraz usług energetycznych i okołoenergetycznych, dostosowanych do potrzeb klientów. Wsparciem dla realizacji celów biznesowych jest z kolei nowoczesna kultura zarządzania, przyjazne, oparte na zasadach różnorodności i zgodności środowisko pracy oraz budowa trwałych relacji ze społecznościami lokalnymi i rozwijanie inicjatyw z zakresu partnerstwa społeczno-biznesowego.

Na podstawie powyższego oraz w oparciu o Dobre Praktyki Spółek Notowanych na GPW 2021 (Dobre Praktyki 2021), Grupa Kapitałowa TAURON konsekwentnie prowadzi politykę CSR. W jej ramach realizowane są liczne projekty mające na celu poprawę efektywności zarządzania organizacją z uwzględnieniem interesu społecznego, poszanowania interesariuszy oraz zasad etycznych, z przywiązaniem szczególnej wagi do przejrzystości działania oraz otwartej komunikacji w duchu dialogu i zaufania.

Szczegółowe informacje dotyczące prowadzenia projektów z zakresu społecznej odpowiedzialności biznesu Grupy Kapitałowej TAURON, w tym również kwestie wsparcia transformacji społecznej, zostały przedstawione w Sprawozdaniu na temat informacji niefinansowych Grupy Kapitałowej TAURON za 2021 r. w części S 2.1.3. Zasady prowadzenia projektów CSR w Grupie TAURON – wsparcie transformacji społecznej.

Wpływ na środowisko naturalne i klimat

Ochrona środowiska w branży energetyczno-wydobywczej jest obszarem ściśle kontrolowanym i regulowanym przez przepisy unijne i krajowe oraz prawo lokalne. W związku z tym, działania w zakresie wpływu na środowisko są silnie związane z działalnością biznesową Grupy Kapitałowej TAURON, zwłaszcza w kontekście współczesnych wyzwań dotyczących minimalizacji oddziaływania na nie w całym łańcuchu dostaw. Mając na względzie zasady zrównoważonego rozwoju, spółki Grupy Kapitałowej TAURON optymalizują procesy gospodarowania posiadanymi i wykorzystywanymi w ramach swoich działalności zasobami (wodą, surowcami i materiałami), a także prowadzą aktywną politykę gospodarowania odpadami.

Grupa Kapitałowa TAURON bierze odpowiedzialność za dbanie o środowisko naturalne i konsekwencję korzystania z zasobów naturalnych dla dobra obecnego i przyszłych pokoleń oraz podkreśla gotowość do podejmowania działań wykraczających poza obowiązki prawne.

Potwierdzeniem powyższych działań są obowiązujące w Grupie Kapitałowej TAURON Polityka środowiskowa Grupy TAURON oraz Polityka Klimatyczna Grupy TAURON.

Część spółek Grupy Kapitałowej TAURON posiada wdrożony certyfikowany system zarządzania środowiskowego według normy ISO14001. TAURON Wytwarzanie, reprezentująca konwencjonalne wytwarzanie energii, dodatkowo otrzymała Wspólnotowy System Ekozarządzania i Audytu EMAS, unijny system certyfikacji środowiskowej służący tworzeniu w organizacji kultury zrównoważonego rozwoju oraz efektywnego zarządzania dostępnymi zasobami i energią, funkcjonujący w oparciu o Rozporządzenie Parlamentu Europejskiego i Rady (WE) nr 1221/2009 z dnia 25 listopada 2009 r. w sprawie dobrowolnego udziału organizacji w systemie ekozarządzania i audytu we Wspólnocie.

Polityka środowiskowa

Przyjęta przez Zarząd Spółki w 2017 r. i zaktualizowana w 2021 r. Polityka Środowiskowa Grupy TAURON (Polityka środowiskowa) określa podejście Grupy Kapitałowej TAURON do zarządzania kwestiami związanymi z wpływem wywieranym przez jej działalność na środowisko naturalne, w tym kierunek jej działań środowiskowych oraz zasady, jakimi będzie się kierować w kwestiach dotyczących środowiska. Polityka środowiskowa jest punktem odniesienia względem którego oceniane są wszystkie działania spółek Grupy Kapitałowej TAURON w obszarze ochrony środowiska i zarządzania środowiskowego.

W Polityce środowiskowej udokumentowane zostały wartości i wizja jakimi kieruje się Grupa Kapitałowa TAURON w zakresie oddziaływania na środowisko naturalne.

Główną zasadą Polityki środowiskowej jest ograniczanie zarówno bezpośredniego, jak i pośredniego oddziaływania na środowisko oraz prowadzenie odpowiedzialnej komunikacji zapewniającej zrozumienie działań Grupy Kapitałowej TAURON, mogących wywierać wpływ na środowisko.

Grupa Kapitałowa TAURON, zgodnie z przepisami i praktykami administracyjnymi obowiązującymi na obszarze swojego działania, bierze pod uwagę potrzeby związane z ochroną środowiska oraz działa w sposób przyczyniający się do osiągnięcia szerszego celu jakim jest zrównoważony rozwój, a w szczególności wdrożenie gospodarki obiegu zamkniętego.

Ze względu na różne profile produkcyjne i usługowe spółek Grupy Kapitałowej TAURON ich wpływ na środowisko jest istotnie zróżnicowany, w wyniku czego zasady Polityki środowiskowej są przenoszone w indywidualnych dokumentach wewnętrznych poszczególnych spółek, adekwatnie do ich roli w systemie wartości Grupy Kapitałowej TAURON.

Minimalizacja negatywnych oddziaływań na środowisko jest skutecznie realizowana przy uwzględnieniu specyfiki sektora, rozwoju techniki oraz dostępu do technologii przyjaznych środowisku.

Grupa Kapitałowa TAURON na bieżąco monitoruje główne aspekty bezpośredniego i pośredniego wpływu na środowisko swojej działalności operacyjnej.

Poniższa tabela przedstawia roczne wielkości emisji SO2, NOX, pyłów i CO2 z energetycznego spalania paliw za 2021 r.

Tabela nr 19. Roczne wielkości emisji SO2, NOX, pyłów i CO2 z energetycznego spalania paliw za 2021 r.

Nazwa spółki

Emisja SO2
(Mg)

Emisja NOX
(Mg)

Emisja pyłów
(Mg)

Emisja CO2
(Mg)

1.   .TAURON Wytwarzanie w tym:

4 683,5

5 741,7

233,2

9 761 248

1)     Oddział Jaworzno III

1 857,9

2 490,3

98,6

4 529 480

2)     Oddział Łaziska

1 236,8

1 588,2

80,2

2 673 905

3)     Oddział Łagisza

869,6

929,2

35,9

1 563 550

4)     Oddział Siersza

713,3

696,9

15,7

992 819

5)     Oddział Stalowa Wola

5,9

37,1

2,8

1 494

2.     TAURON Ciepło w tym:

2 029,3

1 426,4

82,3

1 739 166

1)     Zakład Wytwarzania Bielsko-Biała

913,0

308,5

16,3

494 479

2)     Zakład Wytwarzania Kamienna Góra

21,3

14,9

3,3

12 983

3)     Zakład Wytwarzania Katowice

466,5

519,5

28,6

782 278

4)     Zakład Wytwarzania Tychy

466,7

488,8

22,3

380 025

5)     Centralna Ciepłownia Olkusz

91,0

48,3

6,4

31 934

6)     Centralna Ciepłownia Zawiercie

63,2

37,2

5,0

29 365

7)     Pozostałe (lokalne ciepłownie)

7,6

9,2

0,4

8 102

3.     KW Czatkowice

0,1

0,3

9,0

7 394

4.     Nowe Jaworzno Grupa TAURON1

479,7

807,9

41,6

1 478 110

5.     TAURON Nowe Technologie1

2,7

46,1

-

20 901

Suma

7 195,3

8 022,4

366,1

13 006 819

Zmiana względem 2020 r.2

(spółki Grupy Kapitałowej TAURON realizujące działalność w pełnych okresach 2020 i 2021 r.:

Tabela poz. 1-3 z wyłączeniem poz. 4-5)2

+4%

+9%

-1%

+32%

1Jednostki wytwarzania blok 910 MW Nowe Jaworzno Grupa TAURON i silniki gazowe TAURON Nowe Technologie nie stanowiły źródeł emisji do powietrza w 2020 r.

2Zmiana względem 2020 r. (+ wzrost / - spadek) uwzględnienia przyrost emisji z energetycznego spalania paliw dla jednostek wytwarzania przekazanych do eksploatacji w 2021 r. - Nowe Jaworzno Grupa TAURON i TAURON Nowe Technologie (układy kogeneracyjne w oparciu o silniki gazowe wykorzystujące energetycznie gaz z odmetanowania ZG Brzeszcze). Jednostki przekazane do eksploatacji w 2021 r. pracowały w niepełnym cyklu rocznym z uwagi na konieczność ich czasowego odstawienia z eksploatacji w okresie gwarancyjnym (Nowe Jaworzno Grupa TAURON, od 11 czerwca 2021 r.) lub daty ich przekazania do eksploatacji  (luty 2021 r. – 2 silniki gazowe i listopad 2021 r. – kolejne 2 silniki gazowe).

Biorąc pod uwagę warunki otoczenia rynkowego, w tym rekordowego zapotrzebowania na energię w Polsce w 2021 r., wielkości emisji SO2, NOX, pyłów i CO2 z energetycznego spalania paliw w Grupie Kapitałowej TAURON kształtowały się na wyższych poziomach niż w 2020 r. i w latach poprzednich. Dodatkowo, bezwzględny znaczny przyrost wielkości emisji dwutlenku węgla z energetycznego spalania paliw w Grupie Kapitałowej TAURON uwarunkowany był głównie wymuszoną przez KSE pracą jednostek wytwarzania centralnie dysponowanych TAURON Wytwarzanie oraz przekazaniem do eksploatacji bloku 910 MW (Nowe Jaworzno Grupa TAURON) i jego dostępnością w pierwszym półroczu 2021 r.

Jednocześnie wielkości emisji SO2, NOX i pyłów oraz innych limitowanych substancji do powietrza kształtowały się na poziomach znacznie niższych od określonych jako maksymalne dopuszczalne roczne wielkości stężeń i ładunków substancji wprowadzanych do powietrza według pozwoleń. Wynika to z faktu, że wszystkie pracujące jednostki wytwórcze TAURON Wytwarzanie i TAURON Ciepło osiągały poziomy stężeń SO2, NO2, i pyłu poniżej wartości dopuszczalnych w pozwoleniach, w tym od sierpnia 2021 r. poniżej granicznych wielkości emisji (GWE) określonych w Konkluzjach BAT, które zaczęły obowiązywać od 18 sierpnia 2021 r. (uwzględniając również mechanizm odstępstw od GWE, głównie dla emisji HCl z kotłów fluidalnych spalających paliwa stałe).

W pierwszej połowie 2021 r., pomimo trwającej pandemii COVID-19 i związanymi z tym trudnościami, zakończono ostatnie zadania inwestycyjne związane z modernizacją instalacji ochrony powietrza (w elektrowniach Łaziska i Jaworzno III) przez co wszystkie planowane do dalszej eksploatacji w ramach Grupy Kapitałowej TAURON bloki spalające paliwa stałe były gotowe do spełnienia nowych wymagań środowiskowych wynikających z Konkluzji BAT. W okresie obowiązywania Konkluzji BAT w 2021 r. wszystkie wymagania zmienionych i zaktualizowanych pozwoleń zintegrowanych wraz z uzyskanymi odstępstwami czasowymi od konkluzji BAT były przestrzegane i na bieżąco monitorowane. We wszystkich obiektach TAURON Wytwarzanie i TAURON Ciepło podlegających wymaganiom Konkluzji BAT stosowano nowe zaktualizowane wytyczne eksploatacji instalacji spalania paliw i instalacji oczyszczania spalin oraz spalano paliwa o odpowiedniej jakości. Blok 910 MW nie pracował w okresie obowiązywania wymagań wynikających z Konkluzji BAT w 2021 r. przy czym jest gotowy do spełnienia tych wymagań.

Poniższa tabela przedstawia wysokość opłat z tytułu gospodarczego korzystania ze środowiska i usługi wodne należnych za 2021 r. w wybranych spółkach Grupy Kapitałowej TAURON.

Tabela nr 20. Wysokość szacowanych opłat z tytułu gospodarczego korzystania ze środowiska i usługi wodne należnych za 2021 r.

 

Nazwa spółki

Opłaty1 za gospodarcze korzystanie

ze środowiska i usługi wodne

(tys. zł)

1.  

TAURON Wytwarzanie

11 913,5

2.  

TAURON Wydobycie

14 994,5

3.  

TAURON Ciepło

4 119,6

4.  

TAURON Dystrybucja

232,1

5.  

KW Czatkowice

67,1

6.  

TAURON Nowe Technologie

33,8

7.  

TAURON Obsługa Klienta

17,3

8.  

TAURON EKOENERGIA

563,92

9.  

TAURON Sprzedaż

< 0,83

10.  

Bioeko Grupa TAURON

4,5

11.  

Nowe Jaworzno Grupa TAURON

770,84

12.  

Wsparcie Grupa TAURON

1,2

 

Suma

32 668,3

1Częściowo dane szacunkowe, nie zamknięto rozliczenia rocznego.

2Składowe: opłata za pobór wód do celów elektrowni wodnych liczona według stawki 1,24 zł za 1 MWh wyprodukowanej energii elektrycznej w obiektach energetyki wodnej w 2021 r. wynosi 558,4 tys. zł. oraz opłata 5,5 tys. zł za wprowadzanie wód opadowych lub roztopowych do wód.

3Zakres korzystania ze środowiska nie generuje opłat, gdyż ich wysokość znajduje się poniżej progu, od którego wnosi się opłaty.

4Łącznie za 2021 r. Niepełny okres pracy bloku 910 MW – w dniu 11 czerwca 2021 r. nastąpiło odstawienie awaryjne do naprawy w okresie gwarancyjnym.

Gospodarka obiegu zamkniętego

Grupa Kapitałowa TAURON aktywnie poszukuje rozwiązań wprowadzających ideę Gospodarki Obiegu Zamkniętego, której przyświeca:

1.                    

dbałość o środowisko naturalne,

2.                    

zmniejszenie uciążliwości wytwarzanych odpadów,

3.                    

maksymalizacja wykorzystania ubocznych produktów spalania energetycznego czy wydobyciu węgla kamiennego,

4.                    

minimalizacja kosztów związanych z unieszkodliwianiem uciążliwych dla środowiska odpadów.

W ramach działalności Grupy Kapitałowej TAURON zamykane są obiegi substancji wytwarzanych w Grupie Kapitałowej TAURON oraz upowszechnia się powtórne wykorzystanie ubocznych produktów spalania i wydobycia w gospodarce i przemyśle. Powtórne wykorzystanie substancji przyczynia się do ochrony zasobów naturalnych oraz zmniejszenia ilości odpadów deponowanych na składowiskach odpadów.

Idea powtórnego wykorzystania ubocznych produktów spalania i wydobycia w gospodarce i przemyśle wpisuje się we wdrażaną w krajach UE gospodarkę o obiegu zamkniętym, której koncepcja zakłada zamknięcie cyklu życia produktów oraz minimalizację wpływu na środowisko tworzonych produktów poprzez taki wybór składników i ich projektowanie, które umożliwi powtórne ich wykorzystanie.

W 2021 r. wytworzono 3,8 mln Mg ubocznych produktów procesowych pochodzących z energetycznego spalania oraz wydobycia węgla, z czego aż 61% zostało wprowadzone na rynek jako pełnowartościowe produkty do wykorzystania m.in. w budownictwie, drogownictwie, górnictwie czy rolnictwie. Pozostała część odpadów została przekazana dalszym uprawnionym odbiorcom, z którymi spółki Grupy Kapitałowej TAURON mają podpisane umowy gwarantujące ich dalsze gospodarcze wykorzystanie m.in. w rekultywacji, makroniwelacji i wypełnianiu pustek poeksploatacyjnych w górnictwie.

Poniższe rysunki przedstawiają strukturę wprowadzania na rynek popiołów, żużli, gipsu i kruszyw wydobywczych wytwarzanych w Grupie Kapitałowej TAURON w 2021 r. i 2020 r.



Planuje się, aby maksimum wytwarzanych odpadów procesowych wykorzystywać w ramach Grupy Kapitałowej TAURON, ograniczając tym samym zużycie surowców naturalnych oraz ograniczając ślad węglowy produktu.

TAURON Wytwarzanie w 2021 r. wprowadziło na rynek 100% popiołów lotnych i żużli energetycznych, jako produkty uboczne, pochodzących z 6 elektrowni systemowych do wykorzystania w budownictwie, drogownictwie, górnictwie i rolnictwie. Popioły lotne i żużle z nowego bloku 910 MW w Jaworznie charakteryzujące się dobrą jakością, od momentu przekazania bloku do eksploatacji w listopadzie 2020 r. są wprowadzane na rynek jako produkty uboczne uzyskując tym samym status pełnowartościowych, certyfikowanych materiałów budowlanych.

W zakładach energetycznych Grupy Kapitałowej TAURON w 2021 r. wytworzono 149 tys. Mg popiołów, które trafiły do kopalń jako cenny surowiec do wykorzystania w prewencji przeciwpożarowej. Popioły pochodzące z elektrowni i elektrociepłowni Grupy Kapitałowej TAURON pokrywają 100% zapotrzebowania na popioły do prewencji pożarowej w kopalniach TAURON Wydobycie.

W TAURON Ciepło 100% odpadów, tj. 239 tys. Mg do ponownego wykorzystania w różnych gałęziach przemysłu. W 2021 r. zakończyła się realizacja kontraktu, na podstawie którego prawie 1 mln ton popioło-żużli pochodzących z TAURON Wytwarzanie wykorzystano do budowy drogi ekspresowej S-19.

TAURON Wydobycie przetwarza odpady powydobywcze dzięki czemu otrzymywane są pełnowartościowe kruszywa budowlane i drogowe. W 2021 r. trafiło na rynek 197 tys. Mg kruszyw oraz materiałów wyprodukowanych na bazie odpadów powydobywczych.

Poniższy rysunek przedstawia strukturę i ilości wprowadzanych na rynek ubocznych produktów spalania i wydobycia wytworzonych w Grupie Kapitałowej TAURON w 2021 r.

Rysunek nr 30. Struktura i ilości wprowadzanych na rynek ubocznych produktów spalania i wydobycia wytworzonych
w Grupie Kapitałowej TAURON w 2021 r.



Grupa Kapitałowa TAURON stawia na lokalną współpracę i wykorzystanie surowców pochodzenia odpadowego wykorzystując zmagazynowane odpady w osadnikach i magazynach odpadów.

Wszystkie powyższe działania przyczyniają się do ograniczania wykorzystywania zasobów naturalnych np. piasku czy żwiru.

Polityka klimatyczna

Celem przyjętej przez Zarząd Spółki w 2017 r. i zaktualizowanej w 2021 r. Polityki klimatycznej Grupy TAURON (Polityka klimatyczna) jest przeciwdziałanie zmianom klimatu oraz zrównoważony rozwój Obszarów Biznesowych Grupy Kapitałowej TAURON, poprzez uczciwą transformację w kierunku osiągnięcia w przyszłości neutralności klimatycznej.

Skuteczne przeciwdziałanie zmianom klimatu oraz zrównoważony rozwój to dwa główne postulaty Polityki klimatycznej, która wpisuje się w założenia koncepcji Zielony Zwrot TAURONA.

Polityka klimatyczna stanowi dla Grupy Kapitałowej TAURON podstawę zarządzania swoją działalnością tak, aby ograniczyć ryzyka związane z klimatem, zmniejszyć negatywny wpływ Grupy Kapitałowej TAURON na klimat oraz zmaksymalizować pozytywne skutki zmian klimatu (wykorzystywanie szans) w całym łańcuchu wartości.

Jednym z istotniejszych zobowiązań w tym zakresie jest deklaracja wsparcia działań na rzecz ograniczania globalnego ocieplenia poprzez utrzymanie wzrostu temperatury poniżej 2°C względem poziomów z okresu przedindustrialnego.

Polityka klimatyczna odnosi się do wszelkiego rodzaju aktywności oraz działalności realizowanych w ramach łańcucha wartości Grupy Kapitałowej TAURON, których skutki wpływają na zmiany klimatu, bądź stanowią ich implikację, a w szczególności obejmują działania umożliwiające ograniczenie globalnego ocieplenia oraz działania w zakresie adaptacji Grupy Kapitałowej TAURON do zachodzących zmian klimatu.

W 2020 r. TAURON Wytwarzanie zakończyła pierwszy projekt realizacji farmy fotowoltaicznej o mocy 5 MW w Jaworznie, która powstała w miejscu, gdzie znajdowała się Elektrownia Jaworzno I. Projekt ten wpisał się w oczekiwaną transformację sektora energetycznego. Kontynuacją tego kierunku było przekazanie w 2021 r. do eksploatacji kolejnej farmy fotowoltaicznej Choszczno (I) o mocy 6 MW.

Grupa Kapitałowa TAURON dostrzega szanse biznesowe związane z dynamicznym rozwojem energetyki w oparciu o źródła OZE przez co w 2021 r. kontynuowany był program związany z fazą przygotowawczą dla realizacji wielkoskalowych projektów budowy farm fotowoltaicznych na terenach po zakończonych działalnościach przemysłowych, będących w zasobach Grupy Kapitałowej TAURON w celu nadania tym terenom nowej funkcjonalności.

Z końcem 2020 r. został przekazany do eksploatacji nowy blok o mocy 910 MW w Jaworznie, który docelowo ma zastąpić odstawione od 2021 r. 8 bloków klasy 120 MW o znacznie większej emisyjności jednostkowej, zwłaszcza w zakresie emisji gazów cieplarnianych. Blok 910 MW pracował jedynie w pierwszym półroczu 2021 r., gdyż z początkiem czerwca 2021 r. został awaryjnie odstawiony do naprawy w okresie gwarancyjnym.

Przykładem działań realizowanych i kontynuowanych w ramach Polityki klimatycznej w spółkach Grupy Kapitałowej TAURON na rzecz ograniczania lub nie zwiększania zużycia paliw i energii były inicjatywy związane z poprawą efektywności energetycznej procesów. W ramach tych działań pozyskano w 2021 r. prawa majątkowe PMEF w łącznej ilości odpowiadającej 84,69 toe (TAURON Wydobycie). Stan praw majątkowych PMEF z realizacji własnych przedsięwzięć poprawy efektywności na rachunkach spółek Grupy Kapitałowej TAURON na dzień 31 grudnia 2021 r. wynosił 135,95 toe.

Poniższy rysunek przedstawia strukturę świadectw pochodzenia energii odnawialnej (PMOZE) dla Grupy Kapitałowej TAURON w 2021 r.

Rysunek nr 31. Struktura świadectw pochodzenia energii odnawialnej (PMOZE) dla Grupy Kapitałowej TAURON w 2021 r. (MWh)



Zależność Grupy Kapitałowej TAURON od kapitału naturalnego różni się w zależności od Obszaru Biznesowego działalności spółek należących do Grupy. Obszary Wydobycia, Wytwarzania i Ciepła uzależnione są od zasobów paliw kopalnych, które są mało wrażliwe na zmiany klimatu, a ich fizyczna dostępność nie jest uzależniona od tempa ocieplenia klimatu. Obszar OZE, w zakresie generowania energii w elektrowniach wodnych, jest silnie narażony na ryzyka postojów lub ograniczania produkcji w wyniku długotrwałych susz, przekładających się na zmniejszanie się i dostępność zasobów wód powierzchniowych w dorzeczach, gdzie zlokalizowane są elektrownie wodne. TAURON EKOENERGIA na bieżąco monitoruje te zjawiska i posiada inwentaryzację aktywów najbardziej narażonych na takie ograniczenia. Z kolei w obszarze wytwarzania energii w elektrowniach wiatrowych występuje silna zależność zasobów od zmienności w zakresie zjawisk pogodowych dotyczących frontów atmosferycznych kształtujących warunki wietrzności.

Wydatki na wspieranie kultury, sportu, instytucji charytatywnych, mediów, organizacji społecznych, związków zawodowych

Działania w obszarze kształtowania wizerunku marki, w tym realizowanie założeń strategii marki przez działalność sponsoringową, promocyjną i realizację projektów opartych o społeczną odpowiedzialność biznesu (CSR), to bardzo istotne aspekty działalności Grupy Kapitałowej TAURON. Postrzeganie organizacji przez pryzmat wizerunku ma kluczowy wpływ na gotowość zakupową i lojalność klientów, co jest niezbędnym elementem generowania zysków każdego przedsiębiorstwa. Grupa Kapitałowa TAURON związana jest z prawie 6 milionami klientów, a dominującym obszarem działania są województwa: dolnośląskie, opolskie, śląskie, małopolskie.

W ramach regulacji korporacyjnych wymieniona działalność opisana jest w bazowych dokumentach, przyjętych uchwałą przez Zarząd Spółki i realizowanych przez określone obszary merytoryczne. Wspomniane akty korporacyjne to:

1.                    

Zasady sponsoringu w Grupie TAURON,

2.                    

Zasady prowadzenia działalności promocyjnej w Grupie TAURON,

3.                    

Zasady prowadzenia projektów z zakresu społecznej odpowiedzialności biznesu (CSR) w Grupie TAURON.

Dokumenty te szczegółowo regulują sposób i cele wydatkowania środków w ramach realizacji założeń działalności sponsoringu, promocji, CSR. Regulują również sposób oceny efektywności tych projektów. To powoduje, że działalność w zakresie kreowania i zarządzania wizerunkiem Grupy Kapitałowej TAURON jest transparentna i wymierna.

Grupa Kapitałowa TAURON przywiązuje szczególną wagę do właściwego wywiązywania się z roli odpowiedzialnego członka społeczności, w której działa. Projekty prospołeczne adresuje szeroko, proporcjonalnie do zasięgu swojej aktywności biznesowej.

W Grupie Kapitałowej TAURON działa Fundacja TAURON, którą spółki Grupy wspierają finansowo, aby mogła prowadzić swoją działalność statutową.

Lista projektów, które wspiera Fundacja TAURON, dostępna jest na stronie internetowej fundacji https://fundacja.tauron.pl/wspieramy/projekty-realizowane.

Poniższa tabela przedstawia wydatki Grupy Kapitałowej TAURON na wspieranie kultury, sportu, instytucji charytatywnych, mediów, organizacji społecznych w 2021 r.

Tabela nr 21. Wydatki Grupy Kapitałowej TAURON na wspieranie kultury, sportu, instytucji charytatywnych, mediów, organizacji społecznych w 2021 r.

Kategoria

Wydatki Grupy Kapitałowej TAURON w 2021 r. (mln zł)1

Kultura i sztuka

3 658

Sport

6 418

Edukacja

262

Fundacja TAURON

1 069

Organizacje społeczne/instytucje charytatywne

1 405

1Na wydatki składają się koszty działań sponsoringowych, promocyjnych, CSR-owych oraz darowizn przekazanych przez spółki Grupy Kapitałowej TAURON na rzecz fundacji, organizacji społecznych itp.

W kategorii kultura i sztuka największe wsparcie otrzymuje TAURON Arena Kraków, która jest projektem o zasięgu ogólnopolskim. W obiekcie odbywają się zarówno wydarzenia sportowe, jak i kulturalne. Wieloletnia współpraca pozwoliła na ugruntowanie skojarzenia obiektu z jej sponsorem tytularnym. Rozpoznawalność projektu potwierdzają badania prowadzone przez Sponsoring Insight w 2021 r. – TAURON Arena Kraków jest najbardziej rozpoznawalnym spontanicznie projektem, osiągając wynik na poziomie 31,1% wśród klientów indywidualnych. Także ze względu na kryterium wsparcia sprzedaży produktów sponsoring Areny Kraków zyskał najwięcej wskazań wśród klientów indywidualnych – 40,7%.

Ważnym projektem, z punktu widzenia wydatków Grupy Kapitałowej TAURON wspierających sport, jest współpraca z Polską Ligią Siatkówki (umowa zawarta w 2020 r.).

W ramach projektów edukacyjnych, nieprzerwanie od 2010 r., TAURON wspiera Zamek Królewski na Wawelu. W 2021 r. współpraca z Wawelem miała 2 główne odsłony, tj. mecenat letniego plenerowego festiwalu muzycznego Wawel o zmierzchu, a także współorganizacja unikatowego multidyscyplinarnego projektu Tydzień Patriotyczny. Na przestrzeni lat współpraca z Wawelem obejmowała również projekty wystawiennicze, a także akcje edukacyjne dla dzieci i młodzieży. Relacje z Zamkiem Królewskim na Wawelu zapewniają upowszechnianie i wzmacnianie pozytywnego wizerunku marki TAURON, a także możliwość dotarcia z przekazem marki TAURON (i przekazem sprzedażowym) do istotnych firm i środowisk.

Do organizacji społecznych i instytucji charytatywnych, które otrzymują największe wsparcie, należy Stowarzyszenie SIEMACHA. W 2021 r. TAURON współpracował z Fundacją ISKIERKA niosącą pomoc dzieciom z chorobą nowotworową. W ramach wspólnych działań wyremontowano szpitalne oddziały w Katowicach oraz Gliwicach, zorganizowano bale karnawałowe dla podopiecznych oraz integracyjny piknik rodzinny. W ramach współpracy organizowany jest m.in. TAURON Junior Cup oraz mniejsze, autorskie projekty – MegaMoc Możliwości, Juliada, Łączymy siły dla klimatu, Piłkarski Dzień Dziecka z TAURONEM, Energia z wody.

2.10. Kluczowe niefinansowe wskaźniki efektywności

W celu jak najlepszego wykorzystania dźwigni wartości wyznaczonych w ramach Strategii oraz Aktualizacji kierunków strategicznych określono kluczowe niefinansowe wskaźniki efektywności związane z działalnością Grupy Kapitałowej TAURON w następujących obszarach działania:

1.                    

niezawodność i jakość dostaw produktów i usług do klienta,

2.                    

zorientowanie na klienta i jego potrzeby,

3.                    

ochrona środowiska,

4.                    

bezpieczeństwo pracy, kultura etyczna i zaangażowanie pracowników,

5.                    

partnerstwo społeczno-biznesowe.

Poniższa tabela przedstawia kluczowe niefinansowe wskaźniki efektywności związane z działalnością Grupy Kapitałowej TAURON w latach 2020-2021.

Tabela nr 22. Kluczowe niefinansowe wskaźniki efektywności związane z działalnością Grupy Kapitałowej TAURON w latach 2020-2021

Kluczowy niefinansowy

wskaźnik efektywności

Nazwa kapitału / element powiązania z kapitałem

Charakter wskaźnika

j.m.

Wartość wskaźnika

2020

2021

Niezawodność i jakość dostaw produktów i usług do klienta

Liczba klientów Grupy Kapitałowej TAURON w Obszarze Dystrybucja indywidualnych i biznesowych

Kapitał finansowy /

Wartość Regulacyjna Aktywów Segmentu Dystrybucja,

nakłady inwestycyjne, przepływy z działalności operacyjnej

Stymulanta

liczba

216 551

222 615

Liczba przypadków niezgodności oraz reklamacji produktów i usług Grupy Kapitałowej TAURON z zakresu informowania

Kapitał finansowy / przepływy z działalności operacyjnej, zysk netto, długoterminowy rating

Destymulanta

liczba

0

0

Częstotliwość planowanych przerw
w dostawie energii elektrycznej - liczba przerw / odbiorcę / rok (SAIFI)

Kapitał finansowy / przepływy z działalności operacyjnej

Destymulanta

minuty

0,19

0,19

Zorientowanie na klienta i jego potrzeby

Liczba klientów Obszaru Sprzedaż indywidualnych i biznesowych Grupy Kapitałowej TAURON

Kapitał finansowy /

przychody ze sprzedaży, EBITDA, marża EBITDA, zysk netto, długoterminowy rating

Stymulanta

liczba

5 590 108

5 622 759

Liczba przypadków niezgodności Grupy Kapitałowej TAURON dotyczących komunikacji marketingowej

Kapitał społeczny / wdrożona i stosowana PROKliencka Polityka Społeczna Grupy TAURON

Destymulanta

liczba

0

0

Ochrona środowiska

Procentowy udział mocy zainstalowanej w Grupie Kapitałowej TAURON
w oparciu o OZE do całkowitej mocy zainstalowanej w Grupie Kapitałowej TAURON

Kapitał produkcyjny / moc zainstalowana w elektrowniach i elektrociepłowniach wodnych, wiatrowych, słonecznych oraz na biomasę

Stymulanta

%

10,5

9

Procentowy udział produkcji energii elektrycznej w Grupie Kapitałowej TAURON w oparciu o OZE do sumy wyprodukowanej energii elektrycznej
w Grupie Kapitałowej TAURON

Kapitał produkcyjny / produkcja energii elektrycznej w elektrowniach i elektrociepłowniach wodnych, wiatrowych, słonecznych oraz na biomasę

Stymulanta

%

17

12

Kapitał produkcyjny / produkcja ciepła w elektrociepłowniach na biomasę

Stymulanta

%

9

5

Emisja bezpośrednia gazów cieplarnianych przez Grupę Kapitałową TAURON - tCO2e

Kapitał naturalny / emisja bezpośrednia gazów cieplarnianych

Destymulanta

Mg

10 093 648

13 702 825

Całkowita waga odpadów innych niż niebezpieczne (w tym: uboczne produkty spalania i wydobycia) wytworzonych przez Grupę Kapitałową TAURON

Kapitał naturalny / całkowita ilość odpadów innych niż niebezpieczne

Destymulanta

Mg

1 729 672

1 655 250

Bezpieczeństwo pracy, kultura etyczna i zaangażowanie pracowników

Liczba spotkań z organizacjami związkowymi w spółkach Grupy Kapitałowej TAURON

Kapitał intelektualny, Kapitał społeczny, Kapitał ludzki / budowanie relacji opartych na dialogu, kultura organizacyjna oparta na wartościach PRO

Stymulanta

liczba

334

315

Liczba pracowników w Grupie Kapitałowej TAURON

Kapitał ludzki / liczba pracowników, liczba szkoleń przeprowadzonych przez Trenerów Wewnętrznych

Kapitał intelektualny / wiedza i kompetencje pracowników

Kapitał społeczny / edukacja i rozwój pracowników

Nominanta

liczba

25 572

25 324

Wskaźnik wypadkowości w Grupie Kapitałowej TAURON

Kapitał społeczny / kultura organizacyjna oparta o wartości PRO

Destymulanta

-

8,3

7,9

Udział kobiet wśród pracowników Grupy Kapitałowej TAURON

Kapitał ludzki / udział kobiet wśród pracowników

Kapitał społeczny / wdrożona i stosowana Polityka Różnorodności w Grupie TAURON oraz Polityka Poszanowania Praw Człowieka w Grupie TAURON

Nominanta

%

21,5

21,8

Liczba godzin szkoleniowych w Grupie Kapitałowej TAURON

Kapitał ludzki / liczba godzin szkoleniowych

Stymulanta

tys.

295

385

Partnerstwo społeczno-biznesowe

Liczba inicjatyw lokalnych i społecznych, w które włączyła się Fundacja TAURON

Kapitał społeczny / wsparcie lokalnych inicjatywy za pośrednictwem Fundacji TAURON

Stymulanta

liczba

144

93

Liczba projektów z zakresu społecznej odpowiedzialności biznesu zrealizowanych przez Grupę Kapitałową TAURON

Kapitał społeczny / wdrożona i stosowana PROKliencka Polityka Społeczna Grupy TAURON, budowa trwałych relacji i aktywny dialog z otoczeniem, wsparcie lokalnych inicjatyw, w tym za pośrednictwem Fundacji TAURON

Stymulanta

liczba

18

22

Liczba spotkań Grupy Kapitałowej TAURON ze społecznościami lokalnymi w celu przekazania informacji na temat prowadzonej działalności i jej wpływu na mieszkańców

Stymulanta

liczba

Stale, zgodnie z bieżącą działalnością

Stale, zgodnie z bieżącą działalnością

Liczba inicjatyw zrealizowanych przez Grupę Kapitałową TAURON dla pracowników i społeczności związanych przeciwdziałaniem COVID-19

Stymulanta

liczba

11

8

2.11. Działalność sponsoringowa

Grupa Kapitałowa TAURON, z uwagi na swoją wielkość oraz pozycję wiodącego sprzedawcy energii energetycznej w Polsce, realizuje projekty ogólnopolskie Ze względu na miejsce prowadzonego biznesu oraz aktualnych klientów, Spółka dba również o relacje i reputację w ramach najbliższego geograficznego otoczenia obszaru dystrybucji marki.

Główne cele działalności sponsoringowej w Grupie Kapitałowej TAURON to budowanie wartości marki TAURON, wsparcie sprzedaży produktów oraz wspieranie celów biznesowych i komunikacyjnych, które zostały określone w Strategii. Działalność sponsoringowa w Grupie Kapitałowej TAURON jest prowadzona w oparciu o rekomendacje Komitetu Sponsoringowego oraz przyjęty przez Zarząd Spółki i pozytywnie zaopiniowany przez Radę Nadzorczą Spółki Plan prowadzenia działalności sponsoringowej przez Grupę TAURON w 2021 r.

W 2021 r. działalność sponsoringowa prowadzona była tylko przez TAURON, zgodnie z regulacjami korporacyjnymi obowiązującymi w Grupie Kapitałowej TAURON. Wszystkie umowy sponsoringowe zawierają zapisy obligujące kontrahentów do szczególnej dbałości o efekt biznesowy (tzw. zasada success fee). W 2021 r. Spółka prowadziła 9 projektów sponsoringowych, m.in.: TAURON Arena Kraków, Polska Liga Siatkówki, TAURON Nowa Muzyka. Realizowane projekty wypracowały w 2021 r. ponad 168 mln zł ekwiwalentu reklamowego (każda złotówka wydana na sponsoring przyniosła prawie 17 zł ekwiwalentu). Biorąc pod uwagę kryterium wsparcia sprzedaży produktów najwięcej wskazań wśród klientów indywidualnych zyskał projekt TAURON Arena, a wśród klientów biznesowych Polska Liga Siatkówki.

Poniższy rysunek przedstawia poziom rozpoznawalności firm z branży energetycznej (znajomość spontaniczna), jako sponsorów sportu, kultury i akcji społecznych.

Rysunek nr 32. Poziom rozpoznawalności firm z branży energetycznej (znajomość spontaniczna) jako sponsorów sportu, kultury i akcji społecznych



Pomimo trwającej pandemii COVID-19, większość wydarzeń odbyła się w tradycyjnej formule. Jedynie SnowFest Festival Online Powered by Tauron organizowany był w formule online. Wydarzenie zgromadziło audytorium na poziomie około 300 tys. osób.

Działalność sponsoringowa realizowana w Spółce jest na bieżąco monitorowana i analizowana. Badania i analizy prowadzone są w cyklu kwartalnym i rocznym, przez wyspecjalizowane podmioty zewnętrzne oraz nadzór wewnętrzny. Zgodnie z wdrożonymi procedurami regularnie oceniana jest efektywność prowadzonych działań poprzez badania opinii, pomiar wielkości i wartości ekspozycji marki w mediach w kontekście prowadzonych działań, a także pomiar wpływu na postawy pro sprzedażowe z raportowaniem osiągniętych wyników.

Grupa Kapitałowa TAURON pozostała w 2021 r. liderem wśród polskich grup energetycznych w zakresie prowadzenia działalności sponsoringowej. Realizowane projekty wykazywały się bardzo wysoką ekwiwalentnością. W zakresie efektywności telewizyjnej, z badań prowadzonych przez Sponsoring Insight wynika, że projekty te wypracowały prawie 94 mln zł ekwiwalentu reklamowego. Oznacza to, że TAURON zajmuje trzecie miejsce wśród TOP Sponsorów, za Lotosem i PKO BP, ale przed Lotto, Grupą Azoty czy Plusem.

Poniższy rysunek przedstawia efektywność w TV projektów sponsoringowych TAURONA, na tle konkurencji branżowej.

2. Rysunek nr 33. Efektywność w TV projektów sponsoringowych TAURON na tle konkurencji branżowej



Według najnowszych badań ARC Rynek i Opinia TAURON zajmował w 2021 r. jedno z najwyższych miejsc w rankingu podmiotów prowadzących działalność sponsoringową. Jednocześnie TAURON zajmował trzecie miejsce wśród marek z branży energetycznej, które najbardziej angażują się w działalność energetyczną – wyprzedzając takie firmy, jak Energa i Enea. Działalność sponsoringowa ma istotny wpływ na znajomość marki TAURON. Z badań przeprowadzonych przez Grupę Doradczą OTAWA wynika, że TAURON w 2021 r. miał znaczącą przewagę pod kątem znajomości spontanicznej. TAURON jest również najbardziej rozpoznawalną marką w przypadku znajomości wspomaganej.

Poniższy rysunek przedstawia poziom znajomości grup energetycznych w Polsce.

Rysunek nr 34. Poziom znajomości grup energetycznych w Polsce



Dodatkowym potwierdzeniem efektywności prowadzonych działań jest wysokie pozycjonowanie marki TAURON w niezależnym raporcie badawczym Sponsoring Monitor 2021, według którego TAURON zajmuje 5 lokatę w zestawieniu TOP 10 sponsorów ogółem. Spółka zajmuje to miejsce ex aequo z firmami, które mają znacząco wyższe budżety marketingowe: Coca-Cola, PZU, Lotto i PGE.

Poniższy rysunek przedstawia wyniki niezależnego raportu badawczego Sponsoring Monitor 2021 w zakresie najaktywniejszych sponsorów w latach 2019-2021.

Rysunek nr 35. Wyniki niezależnego raportu badawczego Sponsoring Monitor 2021 w zakresie najaktywniejszych sponsorów w latach 2019-2021



3.        ZARZĄDZANIE RYZYKIEM W GRUPIE KAPITAŁOWEJ TAURON
3.1.       Cel i zasady zarządzania ryzykiem

Ryzyko w Grupie Kapitałowej TAURON rozumiane jest jako niepewne zdarzenie lub grupa zdarzeń, które, jeśli zajdą, będą miały wpływ na osiągnięcie zdefiniowanych celów strategicznych dla Grupy Kapitałowej TAURON, zarówno w sposób negatywny (zagrożenie), jak i pozytywny (szansa, okazja).

Dbając o realizację obowiązującej Strategii, Spółka realizuje proces zarządzania ryzykiem występującym w działalności Grupy Kapitałowej TAURON. Do podstawowych celów zarządzania ryzykiem należy zapewnienie szeroko rozumianego bezpieczeństwa działalności Grupy Kapitałowej TAURON. Zarządzanie ryzykiem ma zapewnić w Grupie Kapitałowej TAURON w szczególności zwiększenie przewidywalności osiągnięcia celów strategicznych, stabilne kreowanie wyniku finansowego, ochronę bieżącej wartości ekonomicznej Grupy Kapitałowej TAURON, jak również wspieranie procesów decyzyjnych.

Zarządzanie ryzykiem w Grupie Kapitałowej TAURON:

1.     

oparte jest o proces zarządzania ryzykiem, który zapewnia całościowe i spójne zasady identyfikacji, pomiaru i podejmowania reakcji na ryzyko,

2.     

obejmuje wszystkie elementy łańcucha wartości,

3.     

zapewnia centralizację funkcji pomiaru, monitoringu i kontroli ryzyka, a także możliwość oceny pełnego profilu ryzyka w organizacji i spójne zasady zarządzania nim,

4.     

zapewnia niezależność funkcji podejmowania ryzyka od jego kontroli i monitoringu,

5.     

zapewnia jasny podział kompetencji i odpowiedzialności, w szczególności poprzez wprowadzenie funkcji właścicielstwa ryzyka,

6.     

jest procesem proaktywnym, nakierowanym na odpowiednio wczesną identyfikację zagrożeń, pozwalającą na podejmowanie działań prewencyjnych,

7.     

jest procesem systematycznym i nieustannie doskonalonym, co pozwala na bieżąco dostosowywać go do specyfiki i struktury organizacyjnej Grupy Kapitałowej TAURON, jak również do zmieniającego się otoczenia,

8.     

kładzie nacisk na budowanie świadomości, szkolenia i zachęcanie pracowników do wykorzystywania wiedzy o ryzykach w codziennych działaniach,

9.     

współtworzy w Grupie Kapitałowej TAURON system kontroli wewnętrznej, stanowiąc obok funkcji zapewnienia zgodności oraz zarządzania bezpieczeństwem element modelu trzech linii obrony.

3.2.       Strategia zarządzania ryzykiem
Funkcjonujący na poziomie Grupy Kapitałowej TAURON System zarządzania ryzykiem korporacyjnym (System ERM) stanowi zbiór zasad, standardów oraz narzędzi pozwalających na realizację podstawowego celu zarządzania ryzykiem, jakim jest szeroko rozumiane zapewnienie bezpieczeństwa funkcjonowania Grupy Kapitałowej TAURON. System ERM regulowany jest poprzez Strategię Zarządzania Ryzykiem Korporacyjnym w Grupie TAURON (Strategia ERM), która definiuje ramy i zasady zarządzania ryzykiem korporacyjnym w Grupie Kapitałowej TAURON oraz ma na celu zapewnienie spójności zarządzania poszczególnymi kategoriami ryzyka, które zostały uszczegółowione w odrębnych regulacjach, dostosowanych do specyfiki poszczególnych grup zagrożeń.

W Grupie Kapitałowej TAURON w ramach Systemu ERM wyodrębnia się następujące ryzyka specyficzne, dla których określane są odrębne polityki dostosowane do charakteru i specyfiki danej grupy zagrożeń:

1.     

Ryzyko handlowe,

2.     

Ryzyko finansowe,

3.     

Ryzyko kredytowe,

4.     

Ryzyko operacyjne,

5.     

Ryzyko regulacyjne,

6.     

Ryzyko w projektach.

Poniższy rysunek przedstawia podstawową klasyfikację ryzyka korporacyjnego.

Rysunek nr 36. Podstawowa klasyfikacja ryzyka korporacyjnego



Elementem centralnym Systemu ERM jest proces zarządzania ryzykiem obejmujący ciągłe działania, tj. identyfikacja ryzyka, jego pomiar oraz opracowanie i wdrażanie reakcji na ryzyko. Architektura Systemu ERM obejmuje ponadto elementy, które mają zapewnić skuteczne funkcjonowanie procesu, w tym: organizację Systemu ERM, zasady kontroli i monitorowania ryzyka, model ryzyk, narzędzia zarządzania ryzykiem oraz ocenę adekwatności i funkcjonowania Systemu ERM.

Poniższy rysunek przedstawia konstrukcję funkcjonującego w Grupie Kapitałowej TAURON Systemu ERM.

Rysunek nr 37. Konstrukcja funkcjonującego w Grupie Kapitałowej TAURON Systemu ERM



Proces zarządzania ryzykiem

Proces zarządzania ryzykiem korporacyjnym zapewnia całościowe i spójne zasady zarządzania ryzykiem powiązane pomiędzy sobą metodycznie i informacyjnie. Proces zarządzania ryzykiem korporacyjnym to ciągłe działania obejmujące identyfikację ryzyka, ocenę ryzyka, planowanie reakcji na ryzyko, wdrażanie przyjętej reakcji na ryzyko oraz komunikację pomiędzy uczestnikami procesu zarządzania ryzykiem.

Rysunek nr 38. Proces zarządzania ryzykiem



Identyfikacja ryzyka polega na ustaleniu potencjalnych zdarzeń mogących wpłynąć na realizację celów biznesowych Grupy Kapitałowej TAURON. Głównym zadaniem tego kroku jest sporządzenie lub aktualizacja listy ryzyk, które mogą mieć wpływ na osiąganie celów biznesowych. Zidentyfikowane ryzyka są opisane zgodnie z przyjętą metodyką oraz mają określony kontekst informujący o wpływie ich materializacji na cele biznesowe.

Ocena ryzyka polega na określeniu możliwych finansowych i niefinansowych skutków materializacji ryzyka wpływającego na realizację określonych celów oraz na przypisaniu mu klasy ryzyka określającej istotność ryzyka w punktu widzenia jego wpływu na realizację celów.

Planowanie polega na przygotowaniu dedykowanych reakcji dla zidentyfikowanego ryzyka celem osiągnięcia pożądanych rezultatów. Planowane działania stanowiące przygotowaną reakcję na ryzyko są uzależnione i dostosowane do bieżącego poziomu Kluczowych Wskaźników Ryzyka (Wskaźniki KRI), a w szczególności tych spośród nich, które pełnią role Wskaźników Wczesnego Ostrzegania (Wskaźniki EWI).

Wdrażanie reakcji na ryzyko polega na wprowadzeniu w życie przygotowanych w procesie planowania reakcji na zidentyfikowane ryzyko. Zdefiniowany zestaw działań w ramach reakcji na ryzyko określony w procesie planowania jest uzależniony od bieżącego poziomu Wskaźników EWI. Wdrażanie kolejnych działań w ramach reakcji na ryzyko wymaga prowadzenia bieżącego monitorowania wskaźników ryzyka, które ma dostarczyć informacji, który zestaw działań powinien być realizowany oraz jednocześnie informować o tym, czy prowadzone działania są efektywne, a zarządzanie ryzykiem przynosi założony efekt polegający na utrzymywaniu wartości Wskaźników EWI w obszarze akceptacji.

Komunikacja polega na ciągłym przepływie informacji pomiędzy uczestnikami procesu, który ma zapewnić pełną wiedzę na temat bieżącego stanu ryzyka oraz skuteczności działań prowadzonych w ramach reakcji na ryzyko. Elementem tego procesu jest również okresowe raportowanie o ryzyku.

Organizacja systemu zarządzania ryzykiem (role i odpowiedzialności)

Kluczowym założeniem systemu zarządzania ryzykiem jest jasny i precyzyjny podział zadań oraz odpowiedzialności, zapewniający brak powstawania konfliktu interesów. W szczególności system gwarantuje niezależność funkcji podejmowania ryzyka od jego kontroli i monitoringu. Jest to realizowane poprzez centralizację funkcji kontrolnej na poziomie Spółki dominującej w organizacyjnym i funkcjonalnym odseparowaniu funkcji podejmowania ryzyka. Zasady funkcjonujące w Grupie Kapitałowej TAURON wprowadzają funkcję właściciela ryzyka, tj. osoby odpowiedzialnej za zarządzanie danym ryzykiem, w tym w szczególności za opracowanie i wdrożenie skutecznej reakcji na zagrożenie. Natomiast funkcja kontrolna, koordynacja procesu, jak również odpowiedzialność za prawidłowe funkcjonowanie systemu zarządzania ryzykiem została umiejscowiona w Spółce dominującej w Obszarze Dyrektora Wykonawczego ds. Ryzyka.

W ramach procesu zarządzania ryzykiem szczególną rolę pełni Komitet Ryzyka jako zespół ekspercki, który w sposób stały i ciągły inicjuje, analizuje, monitoruje, kontroluje, wspiera i nadzoruje funkcjonowanie systemu zarządzania ryzykiem w Grupie Kapitałowej TAURON. W skład Komitetu Ryzyka wchodzą osoby posiadające odpowiednią wiedzę o Spółce i jej otoczeniu oraz niezbędne kwalifikacje i umocowania. Zadaniem Komitetu Ryzyka jest wyznaczanie norm i standardów zarządzania ryzykiem w Grupie Kapitałowej TAURON oraz nadzór nad skutecznością procesu zarządzania ryzykiem. W obrębie Komitetu Ryzyka wydzielone zostały trzy odrębne zespoły obszaru ryzyka handlowego obszaru ryzyka finansowego i kredytowego oraz dla zarządzania ryzykiem operacyjnym i regulacyjnym. Komitet Ryzyka nadzoruje bezpośrednio realizację procesu zarządzania ryzykiem korporacyjnym.

Poniższy rysunek przedstawia powiązanie poszczególnych ról w kontekście Strategii ERM oraz pozostałych dokumentów szczegółowo regulujących System ERM w Grupie Kapitałowej TAURON.

Rysunek nr 39. Powiązanie poszczególnych ról w kontekście Strategii ERM oraz dokumentów regulujących System ERM



W ramach Systemu ERM szczegółowo zdefiniowano role i odpowiedzialności wszystkich uczestników systemu zarządzania ryzykiem w Grupie Kapitałowej TAURON, które zostały przedstawione w poniższej tabeli.

Tabela nr 23. Opis ról i odpowiedzialności uczestników Systemu ERM

 

Uczestnik

Role i odpowiedzialności uczestnika

1.

Rada Nadzorcza TAURON

1.

Ocena Systemu ERM, zwłaszcza jego adekwatności i skuteczności.

2.

Uprawnienie do kontroli działań Spółki w zakresie zarządzania ryzykiem korporacyjnym, pod kątem zgodności z oczekiwaniami akcjonariuszy, organów nadzorczych i regulacyjnych.

2.

Komitet Audytu Rady Nadzorczej TAURON

Monitorowanie skuteczności Systemu ERM.

3.

Zarząd TAURON

1.

Ocena adekwatności, skuteczności i efektywności Systemu ERM.

2.

Podejmowanie formalnych decyzji dotyczących kluczowych elementów zarządzania ryzykiem korporacyjnym w Grupie Kapitałowej TAURON, w tym zatwierdzanie listy ryzyk, dla których Zarząd Spółki będzie pełnił funkcję Właściciela Ryzyka.

3.

Zatwierdzanie apetytu na ryzyko i tolerancji na ryzyko w Grupie Kapitałowej TAURON, w tym limitów globalnych dla ryzyk specyficznych.

4.

Zarządzanie ryzykami o szczególnym znaczeniu dla funkcjonowania Grupy Kapitałowej TAURON.

5.

Zapewnienie odpowiednich zasobów na potrzeby Systemu ERM.

4.

Komitet Ryzyka

1.

Nadzorowanie prawidłowego przebiegu procesu zarządzania ryzykiem w Grupie Kapitałowej TAURON.

2.

Kontrola ekspozycji na ryzyko w Grupie Kapitałowej TAURON.

3.

Opiniowanie i rekomendowanie Zarządowi Spółki kształtu poszczególnych elementów infrastruktury zarządzania ryzykiem.

4.

Określanie apetytu ma ryzyko oraz tolerancji na ryzyko w Grupie Kapitałowej TAURON, w tym limitów globalnych dla ryzyk specyficznych, a także wnioskowanie do Zarządu Spółki o ich akceptację lub zmianę.

5.

Zatwierdzanie limitów operacyjnych stanowiących alokację przyjętej tolerancji na ryzyko.

6.

Nadzorowanie przygotowania informacji dla Zarządu Spółki na temat wszystkich istotnych zagadnień dotyczących ryzyka w Grupie Kapitałowej TAURON.

5

Dyrektor Wykonawczy ds. Ryzyka

1.

Koordynacja procesu zarządzania ryzykiem na wszystkich szczeblach i we wszystkich obszarach działalności organizacji.

2.

Odpowiedzialność za rozwój Systemu ERM (metod, procesów i procedur identyfikacji, oceny, monitorowania i kontroli ryzyka).

3.

Wspieranie i nadzór uczestników systemu w realizacji zarządzania ryzykiem oraz ocena jej efektywności.

4.

Monitoring i kontrola ryzyka na poziomie Grupy Kapitałowej TAURON, w tym kontrola wykorzystania limitów operacyjnych, limitów globalnych oraz tolerancji na ryzyko.

5.

Sporządzanie i przekazywanie raportów o ryzyku do uprawnionych uczestników procesu zarządzania ryzykiem.

6.

Działania na rzecz budowy kultury organizacyjnej i podnoszenia świadomości w zakresie zarządzania ryzykiem w Grupie Kapitałowej TAURON.

6.

Dyrektor Wykonawczy ds. Audytu i Kontroli Wewnętrznej

Cykliczny przegląd poprawności zaprojektowania i wdrożenia oraz efektów działań w ramach Systemu ERM.

7.

Zarząd spółki zależnej

1.

Odpowiedzialność za efektywność zarządzania ryzykiem w ramach spółki zależnej.

2.

Promowanie kultury zarządzania ryzykiem w spółce zależnej.

3.

Odpowiedzialność za właściwe reakcje na ryzyka oraz ich skuteczność.

4.

Wyznaczanie Właścicieli Ryzyk w danej spółce zależnej.

5.

Zatwierdzanie w uzasadnionych przypadkach planów reakcji na ryzyko i podejmowanie bieżących decyzji dotyczących postępowania z ryzykiem w przypadku przekroczenia ustalonych wartości ryzyka (progu eskalacji).

8.

Właściciel Ryzyka

1.

Odpowiedzialność za działania związane z realizacją procesu zarządzania ryzykiem w ramach powierzonego obszaru odpowiedzialności, w kontekście wpływu na bieżącą działalność, jak i na realizację celów strategicznych, operacyjnych i finansowych jednostki.

2.

Odpowiedzialność za przygotowanie planu i wdrożenie reakcji na ryzyko, a także za komunikację i raportowanie w ramach realizowanego zarządzania ryzykiem.

3.

Odpowiedzialność za dotrzymanie nałożonych limitów operacyjnych.

Poniższy rysunek przedstawia przepływ informacji w obrębie kluczowych uczestników procesu zarządzania ryzykiem.

Rysunek nr 40. Przepływ informacji w obrębie kluczowych uczestników procesu zarządzania ryzykiem



Zasady kontroli i monitorowania ryzyka

Przyjęte zasady kontroli i monitoringu ryzyka mają na celu ograniczenie ekspozycji Grupy Kapitałowej TAURON na czynniki mogące niekorzystnie wpływać na jej funkcjonowanie. Podstawowym narzędziem kontroli ryzyka jest zatwierdzany przez Zarząd Spółki apetyt na ryzyko, który określa podstawowe ramy stosowane w Grupie Kapitałowej TAURON do zarządzania ryzykiem. Zgodnie z przyjętym podejściem priorytetem Grupy Kapitałowej TAURON jest zachowanie maksymalnego poziomu bezpieczeństwa na poziomie pozwalającym na realizację celów strategicznych Grupy Kapitałowej TAURON.

Na podstawie apetytu na ryzyko zatwierdzana jest tolerancja na ryzyko określająca maksymalną dopuszczalną wartość ekspozycji na ryzyko w Grupie Kapitałowej TAURON, w szczególności biorąc pod uwagę specyfikę i zakres jej działalności. Poziom tolerancji na ryzyko wyrażony jest w postaci zestawu mierników oraz warunków brzegowych ograniczających ekspozycję na ryzyko. Tolerancja na ryzyko stanowi praktyczne przełożenie apetytu na ryzyko, w szczególności z uwzględnieniem podziału na kluczowe kategorie ryzyk specyficznych i związane z nimi limity globalne. Na bazie przyjętej wartości tolerancji na ryzyko, jak również zatwierdzonych limitów globalnych, Komitet Ryzyka zatwierdza zestawy limitów operacyjnych dedykowanych do poszczególnych ryzyk lub ich grup. Za dotrzymanie limitów operacyjnych odpowiedzialni są poszczególni właściciele ryzyk, a za kontrolę ich wykorzystania odpowiedzialny jest Dyrektor Wykonawczy ds. Ryzyka. Podstawowym założeniem jest zagwarantowanie niezależności podejmowania ryzyka od jego kontroli, co gwarantuje bezpieczeństwo funkcjonowania organizacji. Niezależność ta jest w szczególności zapewniona poprzez odpowiednie umiejscowienie Dyrektora Wykonawczego ds. Ryzyka w strukturze organizacyjnej Spółki w sposób niwelujący powstawanie konfliktu interesów, jak również zapewnienie bezpośrednich linii raportowania do Zarządu Spółki oraz Rady Nadzorczej Spółki.

Uzupełniające narzędzie służące do monitorowania ryzyka i jego kontroli stanowi System Wczesnego Ostrzegania oparty o katalog Wskaźników KRI oraz Wskaźników EWI.

Funkcjonujący w oparciu o przedmiotowe wskaźniki system umożliwia odpowiednio wczesną identyfikację zagrożeń poprzez pomiar przyczyn poszczególnych zagrożeń. Jednocześnie system ten pozwala na odpowiednio wczesne podejmowanie działań zaradczych, przed faktyczną materializacją poszczególnych zagrożeń.

Narzędzia zarządzania ryzykiem

Stosowane w Grupie Kapitałowej TAURON narzędzia zarządzania ryzykiem pozwalają na skuteczną realizację poszczególnych etapów tego procesu. Grupa Kapitałowa TAURON stosuje w szczególności następujące narzędzia:

1.

Kwestionariusz identyfikacji / przeglądu ryzyk - dokument w formie tabelarycznego formularza określającego informacje jakie powinny być zebrane w procesie identyfikacji lub cyklicznego przeglądu ryzyka,

2.

Kartę ryzyka - dokument zawierający szczegółowe informacje na temat zidentyfikowanego ryzyka,

3.

Rejestr ryzyka - tabelaryczne zestawienie ryzyk związanych z działalnością Grupy Kapitałowej TAURON, zawierające w szczególności ich opisy, kategorie oraz wycenę,

4.

Plany reakcji na ryzyko - dokument zawierający przygotowany plan działań, których odpowiednio wczesne uruchomienie pozwoli na redukcję ekspozycji na dane ryzyko do akceptowalnego poziomu przed jego wystąpieniem, jak również ograniczy skutki ryzyka w momencie jego materializacji,

5.

Formularz oceny ryzyka - tabelaryczne zestawienie szczegółowych informacji na temat pomiaru ryzyka obejmujące m.in. określenie wpływu i powiązanego z nim prawdopodobieństwa materializacji ryzyka oraz informację o bieżącym poziomie parametrów pomiaru ryzyka (KRI/EWI).

Model ryzyk

Model ryzyk określa spójną klasyfikację ryzyka, umożliwiając jego jednolite i kompleksowe ujęcie na poziomie całej Grupy Kapitałowej TAURON. Każde zidentyfikowane ryzyko przyporządkowywane jest do określonych kategorii i podkategorii.

Poniższa tabela przedstawia główne kategorie i podkategorie ryzyk, zgodnie z obowiązującym Modelem ryzyk.

Tabela nr 24. Główne kategorie i podkategorie ryzyk, zgodnie z obowiązującym Modelem ryzyk

 

Główne kategorie ryzyk

Główne podkategorie ryzyk

Opis głównych podkategorii ryzyk

1.

Ryzyko handlowe

 

Ryzyka związane ze zmiennością cen rynku energii elektrycznej i produktów powiązanych.

2.

Ryzyko finansowe i kredytowe

 

Ryzyka związane ze zmianami kursów walut, stóp procentowych jak również ryzyko niewywiązania się kontrahentów Grupy Kapitałowej TAURON z zobowiązań kontraktowych.

3.

Ryzyko operacyjne

Otoczenie

Ryzyka określające wpływ otoczenia zewnętrznego na realizację celów Grupy Kapitałowej TAURON, obejmujące w szczególności ryzyka makroekonomiczne oraz reputacyjne.

Technologia infrastruktura i bezpieczeństwo

Ogół zdarzeń mających niekorzystny wpływ na bezpieczeństwo pracowników, informacji oraz infrastrukturę wytwarzającą, przesyłową, wydobywczą czy informatyczną.

Pracownicy i kultura organizacyjna

Ryzyka związane z zagadnieniami pracowniczymi i kulturą organizacji, obejmujące również ryzyko pandemii.

Compliance

Ryzyka związane z sytuacjami nieprzestrzegania przepisów prawa, regulacji wewnętrznych i wewnątrzkorporacyjnych, nadużyciami wewnętrznymi i zewnętrznymi, jak również zachowaniami nieetycznymi i naruszeniem norm społecznych.

Klienci i kontrahenci

Ryzyka związane ze zmiennością rynku dostaw/usług, niewywiązywaniem się klienta/kontrahenta z zobowiązań umownych oraz niekorzystnych zmian lub wypowiadania umów handlowych przez klientów, wpływających zarówno na wolumen jak i marżę.

4.

Ryzyko regulacyjne

 

Ryzyka określające niekorzystny wpływ zmian legislacji na poziomie krajowym oraz europejskim mających bezpośredni wpływ na działalność Grupy Kapitałowej TAURON.

Poniższy rysunek przedstawia główne kategorie ryzyk określonych przez Grupę Kapitałową TAURON wraz z liczbą kluczowych zagrożeń.

Rysunek nr 41. Liczba monitorowanych ryzyk w podziale na podkategorie oraz ich wpływ na Grupę Kapitałową TAURON



Ocena adekwatności i funkcjonowania systemu zarządzania ryzykiem

Zarządzanie ryzykiem w Grupie Kapitałowej TAURON jest procesem systematycznym i podlegającym ciągłemu doskonaleniu tak, aby na bieżąco dostosowywać go do specyfiki i struktury organizacyjnej Grupy Kapitałowej TAURON oraz dynamicznie zmieniającego się otoczenia. Proces ten podlega wewnętrznej oraz niezależnej ocenie adekwatności i przeglądom, w szczególności poprzez:

1.

bieżącą ocenę prowadzoną przez Dyrektora Wykonawczego ds. Ryzyka oraz Komitet Ryzyka pod kątem jego adekwatności i dopasowania do zmian w strukturze i specyfice działania Grupy Kapitałowej TAURON, jak również zmieniającego się otoczenia,

2.

cykliczną ocenę prowadzoną przez Dyrektora Wykonawczego ds. Ryzyka, który nie rzadziej niż raz w roku, sporządza raport z oceny adekwatności architektury Systemu ERM dla członków Komitetu Ryzyka,

3.

cykliczną ocenę prowadzoną przez Dyrektora Wykonawczego ds. Audytu i Kontroli, który w ramach sprawowania nadzoru instytucjonalnego (trzecia linia obrony) przeprowadza niezależną kontrolę zarządzania ryzykiem w Grupie Kapitałowej TAURON pod kątem właściwego stosowania zasad przez uczestników procesu, jak również jego adekwatności i skuteczności.

3.3.       Zarządzanie głównymi ryzykami
Spółka aktywnie zarządza wszystkimi ryzykami dążąc do wyeliminowania lub maksymalnego ograniczenia ich potencjalnego negatywnego wpływu, w szczególności na wynik finansowy Grupy Kapitałowej TAURON.

Zarządzanie ryzykiem handlowym

Ryzyko handlowe zgodnie z funkcjonującą Polityką zarządzania ryzykiem handlowym w Grupie TAURON rozumiane jest jako możliwość poniesienia straty lub uzyskania korzyści z tytułu zmiany cen na rynkach towarowych i produktów powiązanych. Ryzyko handlowe, z uwagi na specyfikę prowadzonej działalności, stanowi jedno z kluczowych ryzyk w Grupie Kapitałowej TAURON. W skład Grupy Kapitałowej TAURON wchodzą spółki zarówno z Obszaru Wydobycie, Obszaru Wytwarzanie uwzgledniającego również Obszar OZE, jak również Obszaru Sprzedaż. W związku z występowaniem przeciwstawnych pozycji w ww. Obszarach ryzyko w określonym stopniu naturalnie się dywersyfikuje. Z uwagi jednak na niepełne zbilansowanie ww. Obszarów, jak również odmienny charakter ekspozycji, Grupa Kapitałowa TAURON wykazuje wrażliwość na zmienność cen energii elektrycznej, gazu oraz produktów powiązanych.

W celu efektywnego zarządzania tą grupą ryzyk stworzono system zarządzania ryzykiem handlowym powiązany organizacyjnie i informacyjnie z funkcjonującą na poziomie Grupy Kapitałowej TAURON strategią zabezpieczenia pozycji handlowej. W szczególności funkcjonująca Polityka zarządzania ryzykiem handlowym w Grupie TAURON wprowadza system wczesnego ostrzegania oraz system limitowania ekspozycji na ryzyko w poszczególnych obszarach handlowych oparty o zatwierdzaną przez Zarząd Tolerancję na ryzyko.

Podstawową miarę operacyjną ryzyka rynkowego w Grupie Kapitałowej TAURON stanowi miara wartości narażonej na ryzyko VaR określająca maksymalną dopuszczalną zmianę wartości pozycji w zadanym horyzoncie czasowym i na określonym poziomie prawdopodobieństwa. VaR stanowi dynamiczną miarę ryzyka, która w odróżnieniu od miar statycznych charakteryzuje się własnością wyprzedzającą, pozwalającą na określanie możliwych negatywnych skutków jeszcze przed ich faktycznym wystąpieniem. Obszar ryzyka, mając jednak świadomość pewnych ograniczeń tego typu miar statystycznych, korzysta również z szeregu uzupełniających miar ryzyka służących zapewnieniu bezpiecznego funkcjonowania obszarów handlowych.

Pomiar strategiczny ryzyka rynkowego prowadzony jest w oparciu o mechanizm Krzywych Zabezpieczenia mających zapewnić maksymalny poziom bezpieczeństwa poprzez optymalizowanie otwartych pozycji handlowych narażonych na zmienność czynników cenowych w poszczególnych obszarach działalności Grupy Kapitałowej TAURON.

Struktura organizacyjna systemu zarządzania ryzykiem handlowym przewiduje ścisły podział kompetencji, w ramach którego sterowanie i kontrola ryzyka odbywa się centralnie z poziomu TAURON. W szczególności elementem struktury organizacyjnej systemu zarządzania ryzykiem handlowym jest podział działalności handlowej Grupy Kapitałowej TAURON na Front, Middle oraz Back Office. Taki podział zadań ma na celu zapewnienie niezależności funkcji operacyjnych realizowanych przez Front Office od funkcji kontroli ryzyka realizowanego przez Obszar Ryzyka oraz zapewnia odpowiedni poziom elastyczności operacyjnej. Na potrzeby procesu zarządzania ryzykiem zakłada się takie umiejscowienie odpowiedzialności, aby zapewnić optymalne podejście do danego typu zagrożenia, wykorzystując w szczególności efekt skali oraz efekt synergii. Stosowane podejście zapewnia efektywność prowadzonych procesów handlowych oraz właściwy nadzór nad jednym z głównych procesów biznesowych prowadzonych w ramach Grupy Kapitałowej TAURON.

Poniższy rysunek przedstawia podział działalności handlowej Grupy Kapitałowej TAURON.

Rysunek nr 42. Podział działalności handlowej Grupy Kapitałowej TAURON



Zarządzanie ryzykiem finansowym

Grupa Kapitałowa TAURON, w ramach zarządzania ryzykiem finansowym, zarządza ryzykiem walutowym i ryzykiem stopy procentowej, w oparciu o opracowaną i przyjętą do stosowania Politykę zarządzania ryzykiem finansowym w Grupie TAURON oraz zatwierdzoną przez Zarząd Tolerancję na ryzyko, Limit globalny na ryzyko finansowe wraz z jego dekompozycją na poszczególne rodzaje ryzyka finansowego. Głównym celem zarządzania tymi ryzykami jest minimalizacja wrażliwości przepływów pieniężnych Grupy Kapitałowej TAURON na czynniki ryzyka finansowego oraz minimalizacja kosztów finansowych i kosztów zabezpieczenia w ramach transakcji z wykorzystaniem instrumentów pochodnych. TAURON w przypadkach, w których jest to możliwe i ekonomicznie uzasadnione, wykorzystuje instrumenty pochodne, których charakterystyka pozwala na zastosowanie rachunkowości zabezpieczeń.

W obrębie ryzyk finansowych Grupa Kapitałowa TAURON identyfikuje i aktywnie zarządza również ryzykiem braku płynności rozumianym jako utrata lub ograniczenie zdolności do regulowania bieżących wydatków ze względu na nieadekwatną wielkość lub strukturę płynnych aktywów w stosunku do zobowiązań krótkoterminowych lub niedostateczny poziom rzeczywistych wpływów netto z działalności operacyjnej.

TAURON, w ramach identyfikowanych ryzyk finansowych, zarządza również ryzykiem finansowania rozumianym jako brak możliwości pozyskania nowego finansowania, wzrost kosztów finansowania oraz ryzyko wypowiedzenia dotychczasowych umów finansowania. W ramach minimalizacji ryzyka finansowania TAURON prowadzi politykę pozyskiwania finansowania dla Grupy Kapitałowej TAURON z odpowiednim wyprzedzeniem w stosunku do planowanej daty jego wykorzystania. Oznacza to posiadanie przez Grupę Kapitałową TAURON podpisanych programów gwarantowanego finansowania bądź też zabezpieczenie tego finansowania poprzez zgromadzenie środków na rachunkach Grupy Kapitałowej TAURON. Taka polityka ma na celu przede wszystkim zapewnienie elastycznego doboru źródeł finansowania i wykorzystania sprzyjających warunków rynkowych, a także zmniejszenie ryzyka konieczności zaciągnięcia nowych zobowiązań na niekorzystnych warunkach finansowych. Polityka TAURON obejmuje również standaryzację kowenantów i zapisów umów finansowania w najbardziej kluczowych elementach dokumentacji.

Zarządzanie ryzykiem kredytowym

Ryzyko kredytowe zgodnie z funkcjonującą Polityką zarządzania ryzykiem kredytowym w Grupie TAURON jest rozumiane jako możliwość poniesienia straty lub uzyskania korzyści z tytułu niewywiązania się partnerów handlowych ze zobowiązań kontraktowych jak również wystąpienia ekspozycji kredytowych zagrożonych utratą wartości w związku z pogorszeniem ich sytuacji finansowej. Grupa Kapitałowa TAURON posiada zdecentralizowany system zarządzania ryzykiem kredytowym, jednak kontrola, limitowanie i raportowanie tej kategorii ryzyka odbywa się centralnie, na poziomie Spółki dominującej. Funkcjonująca Polityka Zarządzania Ryzykiem Kredytowym w Grupie TAURON określa zasady zarządzania tym ryzykiem na poziomie Grupy Kapitałowej TAURON, mające skutecznie zminimalizować jego wpływ na realizację celów Grupy Kapitałowej TAURON.

Zarządzanie ryzykiem kredytowym ma postać sterowania poziomem ekspozycji kredytowej, generowanej w momencie zawierania kontraktów przez spółki Grupy Kapitałowej TAURON. Generalną zasadą jest, że przed zawarciem istotnego kontraktu podmiot poddawany jest badaniu kondycji finansowej i otrzymuje limit kredytowy, stanowiący ograniczenie maksymalnej ekspozycji z tytułu zaangażowania handlowego. Ekspozycja kredytowa jest w tym kontekście rozumiana jako kwota, która może zostać utracona, jeśli kontrahent nie wywiąże się ze swoich zobowiązań w określonym czasie (z uwzględnieniem wartości wniesionych przez niego zabezpieczeń). Ekspozycję kredytową wylicza się na aktualny dzień i dzieli się ją na ekspozycję z tytułu płatności i ekspozycję zastąpienia.

Poniższy rysunek przedstawia składowe ekspozycji kredytowej. 

Rysunek nr 43. Składowe ekspozycji kredytowej



Na podstawie wartości ekspozycji oraz syntetycznej miary oceny kondycji finansowej poszczególnych klientów globalna wartość ryzyka kredytowego, na jakie narażona jest Grupa Kapitałowa TAURON wyliczana jest z wykorzystaniem metod statystycznych, według których oblicza się wartość narażoną na ryzyko na podstawie rozkładu prawdopodobieństwa całkowitej straty kredytowej CVaR. Miara ta stanowi podstawowy limit operacyjny ryzyka kredytowego stanowiący alokację zatwierdzonej przez Zarząd Tolerancji na ryzyko.

Zarządzanie ryzykiem operacyjnym

Ryzyko operacyjne, zgodnie z funkcjonującą Polityką zarządzania ryzykiem operacyjnym w Grupie TAURON jest rozumiane jako możliwość poniesienia straty lub uzyskania korzyści wskutek nieodpowiednich lub zawodnych procedur wewnętrznych, błędów ludzi i systemów lub w wyniku zdarzeń zewnętrznych. Obejmuje ono także ryzyko reputacji oraz ryzyko braku zgodności. Ryzyko operacyjne, z uwagi na specyficzny charakter zagrożeń oraz możliwości zarządzania nim, stanowi odrębną grupę ryzyka występującego w działalności Grupy Kapitałowej TAURON. Przedmiotowe ryzyko jest zjawiskiem złożonym, występuje w każdym procesie i rodzaju działalności, jest wielowymiarowe i dotyczy różnego rodzaju działań i operacji. W szczególności poziom ekspozycji na czynniki ryzyka operacyjnego jest powiązany z wielkością i złożonością struktury organizacyjnej, liczbą i złożonością systemów IT oraz z liczbą prowadzonych procesów biznesowych. Ryzyko operacyjne charakteryzuje się brakiem możliwości całkowitej eliminacji jego źródeł, a analiza jego czynników i parametrów (m.in. częstości i dotkliwości), a także ich ocena wymaga stosowania złożonych metod pomiaru i analizy.

W celu skutecznego zarządzania ryzykiem operacyjnym Grupa Kapitałowa TAURON stosuje odpowiednie narzędzia, do których w szczególności zalicza się: limit globalny na ryzyko operacyjne, profil ryzyka operacyjnego funkcjonujący w szerokim zakresie system wczesnego ostrzegania, bazę zdarzeń operacyjnych oraz powiązany system limitów operacyjnych. W szczególności na podstawie zatwierdzonej Tolerancji na ryzyko określane są limity operacyjne dla poszczególnych ryzyk operacyjnych (lub ich grup) mających na celu wyprzedzającą kontrolę podatności Grupy Kapitałowej TAURON na poszczególne czynniki ryzyka operacyjnego oraz wdrożenie wyprzedzających działań mitygacyjnych.

Poniższy rysunek przedstawia narzędzia systemu zarządzania ryzykiem.

Rysunek nr 44. Narzędzia systemu zarządzania ryzykiem



Limit globalny na ryzyko operacyjne jest podstawowym narzędziem kontroli ryzyka operacyjnego i stanowi alokację Tolerancji na ryzyko przyjętej w Grupie Kapitałowej TAURON. Limit globalny na ryzyko operacyjne jest w dalszej kolejności alokowany na poszczególne obszary działalności Grupy Kapitałowej TAURON, podkategorie ryzyka operacyjnego, jak również na poszczególne ryzyka operacyjne.

Profil ryzyka operacyjnego ma na celu identyfikację obszarów, procesów lub działań nadmiernie eksponowanych na zagrożenia wynikające z poszczególnych czynników ryzyka operacyjnego. Wyraża się w szczególności w wymiarze strukturalnym obejmującym rodzaje zdarzeń operacyjnych, strukturę organizacyjną Grupy Kapitałowej TAURON i procesy oraz w wymiarze skali obejmującym oszacowane potencjalne straty uwzględniające w szczególności historyczne wartości strat rzeczywistych, jak również narzędzia wykorzystywane w celu mitygacji zagrożeń. Na potrzeby pomiaru ryzyka operacyjnego i określenia Profilu ryzyka operacyjnego, poszczególne rodzaje ryzyka operacyjnego dzielone są (ze względu na charakter ich występowania) na ryzyka ciągłe oraz jednorazowe.

System Wczesnego Ostrzegania definiowany jest w celu monitorowania poziomu ryzyka operacyjnego dla każdego zidentyfikowanego zagrożenia. Z zestawu Wskaźników KRI, wyodrębniane są Wskaźniki EWI jako te, które podlegają stałej kontroli pod kątem wyznaczonych dla nich progów ostrożnościowych, tj. progu akceptacji, mitygacji i eskalacji.

Baza zdarzeń operacyjnych tworzona jest na potrzeby identyfikacji nowych czynników ryzyka oraz równolegle celem określenia profilu ryzyka w Grupie Kapitałowej TAURON. Pozwala ona na ewidencję przypadków charakteryzujących się potencjalną bądź rzeczywistą stratą dla organizacji. Celem prowadzenia bazy zdarzeń operacyjnych jest określenie częstotliwości oraz dotkliwości poszczególnych czynników ryzyka operacyjnego oraz obszarów i procesów, w których występują.

Kwestionariusz identyfikacji ryzyka to dokument w formie tabelarycznego formularza stanowiący narzędzie wspierające realizację procesu zarządzania ryzykiem w zakresie identyfikacji ryzyka, określający szczegółowe informacje, jakie powinny być zebrane w tym procesie.

Zarządzanie ryzykiem regulacyjnym

Ryzyko regulacyjne zgodnie z obowiązującą Polityką zarządzania ryzykiem regulacyjnym w Grupie TAURON rozumiane jest jako możliwość poniesienia straty lub uzyskania korzyści z tytułu planowanych lub nieplanowanych zmian istniejących lub stanowienia nowych regulacji, które mogą mieć wpływ na działalność Grupy Kapitałowej TAURON. Ryzyko regulacyjne, z uwagi na specyficzny charakter zagrożeń oraz ograniczone możliwości zarządzania nim, stanowi odrębną kategorię ryzyka korporacyjnego, na które narażona jest Grupa Kapitałowa TAURON w ramach prowadzonej działalności. Zarządzanie ryzykiem regulacyjnym opiera się o Proces zarządzania ryzykiem regulacyjnym, który stanowi uszczegółowienie Procesu zarządzania ryzykiem określonego w Strategii ERM.

Do głównych przyczyn ryzyka regulacyjnego zalicza się:

1.

niestabilność otoczenia prawnego,

2.

zmianę polityki regulacyjnej na poziomach krajowym i unijnym,

3.

postępującą integrację europejskiego rynku energii,

4.

niepewną sytuację polityczną,

5.

znaczące podwyższenie wymagań w zakresie konkretnej regulacji.

Głównym celem zarządzania ryzykiem regulacyjnym w Grupie Kapitałowej TAURON jest minimalizacja strat oraz maksymalizacja korzyści z tytułu zmian w otoczeniu regulacyjnym wpływającym na funkcjonowanie organizacji. W rezultacie pozwala to na sprowadzenie potencjalnych zagrożeń do poziomu możliwie korzystnego dla osiągnięcia celów strategicznych Grupy Kapitałowej TAURON. Zarządzanie ryzykiem regulacyjnym ma również na celu budowanie kultury i świadomości wśród pracowników Grupy Kapitałowej TAURON zarówno w zakresie podejmowanego ryzyka, jak i ciągłego doskonalenia procesu zarządzania tym ryzykiem.

Ryzyko regulacyjne pojawia się w momencie wystąpienia przesłanek o zmianach regulacyjnych np. wejście w życie dyrektywy unijnej, która będzie implementowana do polskiego porządku prawnego, czy stanowiska ustawodawcy deklarujące zmiany regulacyjne. Zarządzanie ryzykiem regulacyjnym nie ustaje w momencie wejścia w życie określonej regulacji, od której często oczekiwane są rozporządzenia wykonawcze precyzujące jej sposób implementacji, lecz od momentu obowiązywania wymogów regulacyjnych (okres od wejścia w życie aktu prawnego do początku obowiązywania wymogów regulacyjnych jest okresem przejściowym). Wówczas zarządzanie ryzykiem regulacyjnym przechodzi w ryzyko braku zgodności i monitorowane jest w ramach ryzyka braku zgodności.

Poniższy rysunek przedstawia cykl życia ryzyka regulacyjnego.

Rysunek nr 45. Cykl życia ryzyka regulacyjnego



Zgodnie z klasyfikacją ryzyka regulacyjnego w ramach Polityki zarządzania ryzykiem regulacyjnym w Grupie TAURON wyodrębnionych zostało 13 obszarów ryzyk regulacyjnych funkcjonujących w Grupie Kapitałowej TAURON. Klasyfikacja prowadzona jest w oparciu o wyodrębnienie jednorodnych grup regulacji według ich wpływu na działalność Grupy Kapitałowej TAURON, z uwzględnieniem możliwości podejmowania skutecznej reakcji na ryzyko. Obszary ryzyk regulacyjnych podzielone są na 2 podstawowe kategorie:

1.

Ryzyka regulacyjne sektorowe - ryzyka regulacyjne, które mogą mieć wpływ na działalność Grupy Kapitałowej TAURON związaną z wytwarzaniem oraz sprzedażą energii elektrycznej i cieplnej. W ramach tej kategorii autonomicznie występują również ryzyka związane z dystrybucją energii elektrycznej oraz wydobyciem surowców.

2.

Ryzyka regulacyjne pozasektorowe - ryzyka regulacyjne, które mogą mieć wpływ na działalność Grupy Kapitałowej TAURON związaną m.in. z prawem zamówień publicznych, bezpieczeństwem informacji lub obszarem zgodności, ochroną danych osobowych, handlem na rynkach energii, prawem pracy, prawem rachunkowym i podatkowym, regulacjami rynku kapitałowego, bezpieczeństwem i higieną pracy czy ochroną środowiska i zmianami klimatycznymi.

Zarządzanie ryzykiem w projektach

Grupa Kapitałowa TAURON prowadzi szereg inwestycji w wielu obszarach swojej działalności. Projekty te z uwagi na skalę i często skomplikowany charakter realizacji stanowią źródło zagrożeń mogących mieć wpływ na harmonogram, budżet lub jakość produktów końcowych. Systematyczne stosowanie zapisów Polityki Zarządzania Ryzykiem w Projektach w Grupie TAURON ma na celu mitygację tych ryzyk, wspierając jednocześnie realizację celów strategicznych organizacji. Regulacja ta, w szczególności, określa podstawowe zasady zarządzania ryzykiem w projektach, zapewniając w tej sferze spójność, kompleksowość podejścia oraz jednoznaczność rozumienia. Celem podejmowanych działań jest osiągnięcie wymaganego prawdopodobieństwa realizacji projektu przy zachowaniu określonego harmonogramu, budżetu i jakości otrzymanych produktów. Celem nadrzędnym jest uzyskanie oczekiwanych korzyści wynikających z realizacji projektu i realizacja celów strategicznych Grupy Kapitałowej TAURON.

Zarządzanie ryzykiem w projektach dotyczy również zarządzania ryzykiem wynikającym z projektów i mającym wpływ na organizację. Proces zarządzania ryzykiem wynikającym z projektów obejmuje identyfikację, wycenę tych ryzyk, określanie i monitorowanie wskaźników wczesnego ostrzegania oraz planowanie i wdrażanie działań związanych z zarządzaniem tymi ryzykami. Dla ryzyk mających wpływ na organizację, wyceny ryzyka dokonuje się w wartości bezwzględnej wpływu ze wskazaniem okresu wpływu z podziałem na poszczególne okresy obrachunkowe, w odniesieniu do założonej EBITDA lub przyjmowanych w organizacji założeń do projekcji długoterminowych. Dla najważniejszych ryzyk mających wpływ na organizację opracowywane są Plany reakcji na ryzyko i Plany rezerwowe. Ocena ryzyk dla projektów i wynikających z projektów dla organizacji uwzględniana jest w trakcie podejmowania kluczowych decyzji związanych z uruchomieniem i realizacją tych projektów.

Poniższy rysunek przedstawia model zarządzania ryzykiem w projektach.

Rysunek nr 46. Model zarządzania ryzykiem w projektach



3.4.       Opis najistotniejszych kategorii ryzyk

Poniższa tabela przedstawia najistotniejsze kategorie ryzyk zidentyfikowanych dla Grupy Kapitałowej TAURON.

Tabela nr 25. Najistotniejsze kategorie ryzyk zidentyfikowanych dla Grupy Kapitałowej TAURON

Nazwa ryzyka

Opis ryzyka

Trend i istotność ryzyka

Reakcja na ryzyko

Handel

Ryzyko rynkowe

Ryzyko związane z niekorzystną zmianą cen na hurtowym rynku energii elektrycznej i rynkach produktów powiązanych powodującą negatywny wpływ na wynik finansowy.

 



1.  

Niezależny monitoring pozycji handlowych i wykorzystania limitów ryzyka.

2.  

Dzienna kontrola dotrzymania limitów – Value at Risk.

3.  

Dzienna kontrola wolumenu otwartych pozycji w podziale na wszystkie aktywa oraz łącznie.

4.  

Stosowanie limitów Stop Loss pozwalających na ochronę wypracowanego wyniku.

5.  

Wykorzystanie produktów terminowych pozwalających na zabezpieczenie przyszłej ekspozycji na ryzyko handlowe.

6.  

Wykorzystanie produktów terminowych pozwalających na zabezpieczenie przyszłej ekspozycji na ryzyko handlowe.

7.  

Stosowanie tolerancji pozwalających na elastyczne reagowanie na zmieniające się warunki rynkowe przy ograniczonym poziomie ponoszonego ryzyka.

8.  

Wykorzystanie efektów dywersyfikacji pomiędzy produktami oraz portfelami handlowymi oraz stosowanie nettingu wewnętrznego.

9.  

Centralizacja działalności handlowej w Grupie Kapitałowej TAURON pozwalająca na wykorzystanie efektów synergii.

Finanse i kredyt

Ryzyko stopy procentowej

Ryzyko związane z niekorzystnym wpływem stóp na wynik finansowy Grupy Kapitałowej TAURON.



1.  

Bieżący monitoring wielkości ekspozycji narażonej na ryzyko w celu minimalizacji negatywnych skutków zmian stóp procentowych.

2.  

Transfer ryzyka poprzez wykorzystanie instrumentów pochodnych.

Ryzyko kursu walutowego

Ryzyko związane z niekorzystnym wpływem zmiany kursów walutowych na wynik finansowy Grupy Kapitałowej TAURON.



1.  

Bieżący monitoring wielkości ekspozycji narażonej na ryzyko kursu walutowego.

2.  

Stosowanie limitów ryzyka dla operacyjnej pozycji walutowej Grupy Kapitałowej TAURON (Value at Risk).

3.  

Transfer ryzyka kursu walutowego poprzez wykorzystanie transakcji zabezpieczających zgodnie z przyjętą Polityką zarządzania ryzykiem finansowym w Grupie TAURON.

Ryzyko płynności

Ryzyko związane z brakiem zdolności Grupy Kapitałowej TAURON do bieżącego regulowania zobowiązań oraz z utrudnieniami dostępu do kapitału, zmianą warunków pozyskania i obsługi finansowania zaciągniętego i planowanego (w tym z powodu zaostrzenia polityki klimatycznej UE).

 



1.  

Dywersyfikacja źródeł finansowania wraz z aranżowaniem gwarantowanych programów finansowania jak i zapewnieniem alternatywnych źródeł finansowania.

2.  

Analiza rynku oraz dostępności źródeł finansowania.

3.  

Bieżąca komunikacja z instytucjami finansowymi.

4.  

Aranżacja umów finasowania z wyprzedzeniem przed terminem zapotrzebowania.

5.  

Monitorowanie płynności finansowej oraz planowanie wykorzystania dostępnych źródeł finasowania.

6.  

Podjęcie działań i zaleceń w zakresie działania Obszaru Zarządzania Finansami, wskazanymi przez Komitet Ryzyka lub Zarząd Spółki.

Ryzyko finansowania

Ryzyko związane z utrudnieniami dostępu do kapitału, zmianą warunków pozyskania i obsługi finansowania zaciągniętego i planowanego (w tym z powodu zaostrzenia polityki klimatycznej UE).

 



1.  

Dywersyfikacja wykorzystywania dostępnych źródeł finansowania poprzez korzystanie z instrumentów finansowania ograniczające ryzyko złamania kowenantu w postaci dług netto / EBITDA (np. obligacje hybrydowe, faktoring).

2.  

Wykorzystanie instrumentów bez kowenantów finansowych oraz ograniczenie ilości warunków ich naruszających.

3.  

Bieżąca komunikacja z instytucjami finansowymi.

4.  

Wyprzedzające działanie w zakresie uzyskania zgód instytucji finansowych na przeprowadzenie transakcji lub czynności zastrzeżonych w umowach finasowania.

5.  

Identyfikacje zdarzeń, które potencjalnie mogą mieć wpływ na naruszenie umów finansowych i podejmowanie wyprzedzających działań mających na celu mitygację negatywnego wpływu wystąpienia takiego zdarzenia.

6.  

Podjęcie działań i zaleceń w zakresie działań Obszaru Zarządzania Finansami, wskazanymi przez Komitet Ryzyka lub Zarząd Spółki.

7.  

Podjęcie działań wpływających na zmniejszenie poziomu dług netto i/lub zwiększających EBITDA w oparciu o decyzje Komitetu Ryzyka lub Zarządu Spółki.

Ryzyko podatkowe

Ryzyko związane z błędną lub nieterminową realizacją zobowiązań podatkowych.

 



1.  

Działania zgodne z przepisami prawa (ustawa o podatku dochodowym od osób prawnych).

2.  

Opiniowanie zdarzeń gospodarczych przez doradców podatkowych Grupy Kapitałowej TAURON.

3.  

Wspólnie ustalane stanowiska na poziomie TAURON.

4.  

Stosowanie jednolitych zasad rozliczeń spółek wewnątrz PGK.

5.  

Sporządzanie dokumentacji podatkowej dla transakcji pomiędzy spółkami PGK a podmiotami powiązanymi poza PGK wymagających takiej dokumentacji zgodnie z ustawą CIT, oraz kontrola innych transakcji w celu potwierdzenia ich rynkowości.

Ryzyko kredytowe

Ryzyko związane z możliwością występowania należności przeterminowanych lub zawarcia kontraktu z kontrahentem, który może okazać się niewypłacalny.

 



1.  

Regularne monitorowanie sytuacji finansowej kontrahentów.

2.  

Cykliczne scoringi klientów, ocena kredytowa każdego klienta przed złożeniem oferty / zawarciem kontraktu.

3.  

Stosowanie zabezpieczeń w umowach handlowych.

Otoczenie

Ryzyko reputacji

Ryzyko związane z aktualnym i przyszłym wpływem na dochody i kapitał firmy wynikającym z negatywnej oceny opinii publicznej w tym związane z niepodążaniem za trendami rynkowymi związanymi z ochroną klimatu.

 



1.  

Stały monitoring zagrożeń zewnętrznych i wewnętrznych Spółki.

2.  

Monitoring mediów, budowa kontaktów i relacji z mediami w ramach Grupy Kapitałowej TAURON.

3.  

Przygotowanie procedur komunikowania Spółki z otoczeniem zewnętrznym i wewnętrznym.

4.  

Dążenie do zmiany profilu działalności na zero i niskoemisyjną.

5.  

Przyjęcie i realizacja: Polityki przestrzegania Zasad Etyki oraz przeciwdziałania Mobbingowi i Dyskryminacji w Grupie TAURON, Polityki Antykorupcyjnej Grupy TAURON, Kodeksu Odpowiedzialnego Biznesu Grupy TAURON, Polityki Różnorodności w Grupie TAURON, Polityki Poszanowania Praw Człowieka w Grupie TAURON.

Ryzyko koncesji

Ryzyko związane z brakiem możliwości prowadzenia działalności w wyniku przedłużającego się procesu uzyskania koncesji lub otrzymania zmian posiadanych koncesji oraz niekorzystnymi zmianami prawnymi regulującymi prowadzenie działalności koncesjonowanej.

 



1.  

Bieżąca kontrola prawidłowej realizacji obowiązków koncesyjnych.

2.  

Monitorowanie zmian w aktach prawnych pod kątem obowiązków koncesyjnych.

3.  

 Wsparcie prawne procesu związanego z przedłużeniem koncesji i jej pozyskaniem.

Ryzyko makroekonomiczne

Ryzyko związane ze zmianą sytuacji ekonomicznej kraju, niestabilnością rynków finansowych powodujących w efekcie spadek zapotrzebowania na energię elektryczną.

 



1.  

Dywersyfikacja źródeł przychodów.

2.  

Analiza rynku oraz stosowanie działań wyprzedzających na przewidywany kryzys lub spadek dynamiki wzrostu gospodarczego.

Ryzyko zmian klimatu

Ryzyko związane z zaostrzeniem polityki klimatycznej UE, jak również wymogów środowiskowych wynikających ze zmian klimatycznych, działaniami wspierającymi efektywność energetyczną (rozwój prosumentów, wsparcie termoizolacji, budowa własnych źródeł energii i ciepła, odejście od węgla jako paliwa), zmianą warunków funkcjonowania Grupy Kapitałowej TAURON (konieczność dostosowania firmy do wyzwań zmian wynikających ze zmian klimatu). Skutki ryzyka to: utrudnienia lub wzrost kosztów pozyskania kapitału do finansowania działalności opartej na paliwach kopalnych, konieczność poniesienia dodatkowych nakładów inwestycyjnych na dostosowanie majątku do wymogów środowiskowych, wzrost ceny uprawnień do emisji CO2, spadek zapotrzebowania na dotychczas oferowane produkty oferowane przez spółki Grupy Kapitałowej TAURON.



1.  

Stosowanie Polityki klimatycznej Grupy TAURON.

2.  

Określenie, aktualizacja i realizacja Strategii.

3.  

Aktualizacja Strategicznej Agendy Badawczej Grupy TAURON.

4.  

Dostosowanie Strategii Inwestycyjnej Grupy TAURON do wytycznych wynikających z Polityki klimatycznej Grupy TAURON i Strategii inwestycyjnej.

5.  

Aktywny udział w pracach zespołów opiniujących projekty i proponujących optymalne rozwiązania.

6.  

Aktywne poszukiwanie rozwiązań technicznych i organizacyjnych minimalizujących wpływ działalności Grupy Kapitałowej TAURON na zmiany klimatu.

7.  

Rozpowszechnianie mobilności ekologicznej lub neutralnej dla klimatu.

8.  

Stopniowe dostosowywanie majątku produkcyjnego i mixu energetycznego Grupy Kapitałowej TAURON do wytwarzania energii odnawialnej oraz zero i niskoemisyjnych technologii wytwarzania energii elektrycznej.

9.  

Współpraca z partnerami biznesowymi i społecznymi w zakresie przystosowania się do zmian klimatu.

Technologia, infrastruktura i bezpieczeństwo

Ryzyko środowiskowe

Ryzyko związane z wpływem prowadzonej działalności biznesowej na środowisko naturalne i korzystaniem z jego zasobów w tym w szczególności utratą kontroli nad procesem uniemożliwiającym zapobieganie ponadnormatywnym zanieczyszczeniom, uszkodzeniom, zakłóceniom lub awariom instalacji lub urządzeń skutkującym negatywnie na środowisko. Ryzyko związane również z możliwością: braku aktualności decyzji środowiskowych, deponowania odpadów w miejscach do tego nieprzeznaczonych lub niezgodnie z warunkami eksploatacji obiektów do tego przeznaczonych, wystąpienia sytuacji kryzysowej (np. pożar, przemieszczenie mas ziemnych, zjawiska ekstremalne), wykorzystania odpadów niezgodnie z dopuszczonym kierunkiem przeznaczenia, braku właściwych zabezpieczeń ograniczających negatywny wpływ działalności Grupy Kapitałowej TAURON na środowisko, uwolnienia substancji niebezpiecznych do środowiska, protestów społecznych. Skutki ryzyka to: degradacja środowiska naturalnego oraz kary za niedotrzymanie wymagań środowiskowych, konieczność ich usunięcia, ograniczenie produkcji, opóźnienia w realizacji inwestycji, zanieczyszczenie źródeł wody w sposób uniemożliwiający ich wykorzystanie, zniszczenie siedliska, obiektu lub obszaru cennego przyrodniczo - kompensacja przyrodnicza, ograniczenia dalszego rozwoju biznesowego, utrata wizerunku Grupy Kapitałowej TAURON, ograniczenie możliwości korzystania z finansowych programów pomocowych. Ryzyko obejmuje również wzrost wymogów środowiskowych wynikających z zaostrzenia polityki klimatycznej UE.



1.  

Przyjęcie i wdrożenie Polityki Środowiskowej Grupy TAURON.

2.  

Prowadzenie działalności biznesowej oddziaływującej na środowisko zgodnie z zasadami zrównoważonego rozwoju.

3.  

Bieżący nadzór nad dotrzymaniem warunków decyzji środowiskowych.

4.  

Utrzymywanie wymaganego poziomu sprawności urządzeń redukujących zanieczyszczenia.

5.  

Częsta ocena zgodności działań z wymaganiami prawnymi w zakresie ochrony środowiska.

6.  

Realizacja inwestycji ze sfery ochrony środowiska w celu minimalizacji skutków niekorzystnego wpływu prowadzonej działalności wydobywczej i przeróbczej na środowisko i klimat.

7.  

Aktywne poszukiwanie rozwiązań technicznych i organizacyjnych minimalizujących wpływ działalności Grupy Kapitałowej TAURON na zmiany klimatu.

Ryzyko pogodowe

Ryzyko związane z częstszym występowaniem anomalii pogodowych, w tym relatywnie wysokich temperatur zimą, większą intensywnością opadów mogąca powodować powodzie o każdej porze roku, opadami o nierównomiernym charakterze, skutkującymi dłuższymi okresami bezopadowymi, przerywanymi gwałtownymi opadami, nasileniem się procesów ewaporacji, wzrostem częstotliwości i intensywności huraganów, silnymi wiatrami z towarzyszącymi im incydentalnie trąbami powietrznymi i wyładowaniami atmosferycznymi, częstszym występowaniem susz oraz związanych z tym ograniczeniami w dostępie do wody, a także zwiększonym ryzykiem pożarów, bardzo wysokim zagrożeniem osłabienia drzewostanów, przez co drzewa będą bardziej podatne na uszkodzenia powodowane wiatrem. Skutki ryzyka to w szczególności: spadek wolumenu sprzedaży energii i ciepła, spadek wolumenu produkcji, pogorszenie wskaźników jakościowych i wpływ na przychód regulowany.



1.  

Modernizacja budowli wodnych mająca na celu optymalizację sposobu wykorzystania zasobów wodnych.

2.  

Przygotowanie planów remontowych, przeglądów i czynności serwisowych z elastycznymi zapisami dotyczącymi terminów wykonania prac.

3.  

Stały monitoring wietrzności i oblodzenia łopat wiatraków.

4.  

Stały nadzór techniczny nad pracą poszczególnych wiatraków prowadzony przez firmy eksploatujące farmy.

5.  

Monitoring i analiza nowych rozwiązań technologicznych ograniczających wpływ niekorzystnych warunków pogodowych na wielkość produkowanej energii elektrycznej.

6.  

Stopniowe dostosowywanie majątku produkcyjnego do konsekwencji ekstremalnych zjawisk pogodowych oraz zmienności warunków pogodowych w szczególności w Obszarach Biznesowych wrażliwych na te czynniki.

Ryzyko majątku firmy

Ryzyko związane z awariami maszyn i urządzeń, awariami sieci dystrybucyjnych (energia elektryczna, ciepło) powodowanymi m.in. przez ich eksploatację, ale również zdarzenia losowe w tym związane z ekstremalnymi zjawiskami pogodowymi (burze, powodzie, huraganowe wiatry, fale upałów, pożary) będące następstwem m.in. zmian klimatu. Materializacja ryzyka wpływa na dyspozycyjność majątku a jej skutkiem są przestoje związane z awariami majątku, zwiększone koszty ich usuwania. Dodatkowo, może to być również niewywiązanie się z obowiązku mocowego powodujące w efekcie konieczność zawierania transakcji na rynku wtórnym lub zapłatę kar finansowych na rzecz PSE.

 



1.  

Optymalizacja nakładów inwestycyjnych na odtworzenie majątku, czynne monitorowanie stanu maszyn, urządzeń i instalacji.

2.  

Podnoszenie kwalifikacji zawodowych i kultury pracy pracowników poprzez organizowanie kursów i szkoleń.

3.  

Reagowanie na sytuację awaryjną poprzez obsługę techniczną oraz automatykę zabezpieczającą.

4.  

Ubezpieczenie majątku od zdarzeń losowych (z wyłączeniem majątku pod ziemią).

5.  

Wprowadzenie narzędzi informatycznych w obszarze doskonalenia monitoringu i zarządzania wskaźnikami awaryjności.

6.  

Stały monitoring dyspozycyjności jednostek wytwórczych i redukcji zapotrzebowania oraz przenoszenie obowiązków mocowych wymagających zarezerwowania na dedykowane jednostki wewnątrzgrupowej rezerwy lub podmioty zewnętrzne.

7.  

Aktualizacja działań związanych z obsługą rezerwy grupowej, ze szczególnym uwzględnieniem analiz funkcjonowania rynku wtórnego od stycznia 2021 r.

8.  

Aktualizacja postojów remontowych w Grupie Kapitałowej TAURON.

9.  

Stopniowe dostosowywanie majątku produkcyjnego do konsekwencji ekstremalnych zjawisk pogodowych oraz zmienności warunków pogodowych w szczególności w Obszarze Dystrybucja.

Ryzyko IT

Ryzyka związane z bezpieczeństwem infrastruktury informatycznej, awariami infrastruktury IT.

 



1.  

Opracowanie i utrzymywanie planów zapewnienia ciągłości funkcjonowania infrastruktury IT.

2.  

Okresowa identyfikacja i kategoryzacja zasobów IT w oparciu o cele dotyczące przywracania usług.

3.  

Stosowanie rozwiązań IT o odpowiednich parametrach technicznych, zapewniających akceptowalny poziom niezawodności i sprawności działania (w tym również urządzenia UPS, modem GSM, telefony komórkowe).

4.  

Planowanie i prowadzenie szkoleń z zakresu ciągłości funkcjonowania i bezpieczeństwa infrastruktury IT.

5.  

Przechowywanie i ochrona zapasowych danych.

Ryzyko bezpieczeństwa i ochrony mienia

Ryzyko związane z naruszeniem integralności maszyn/urządzeń oraz bezpieczeństwem informacji obejmującym jej niewłaściwe przetwarzanie i nieuprawnione ujawnianie.

 



1.  

Monitorowanie realizacji opracowanych planów ochrony obiektów podlegających obowiązkowej ochronie.

2.  

Utrzymywanie i aktualizacja procedur/planów awaryjnych.

3.  

Nadzór nad przestrzeganiem obowiązujących zasad ochrony informacji.

4.  

Regularne szkolenia pracowników w zakresie obowiązujących procedur bezpieczeństwa.

Ryzyko geologiczne

Ryzyko związane z wpływem czynników geologicznych na działalność wydobywczą.

 



1.  

Wykonywanie otworów kontrolnych dla lepszego rozpoznania zalegania pokładów węgla.

2.  

Kontynuowanie działań profilaktycznych w zagrożonych rejonach dla poprawy warunków geologiczno-górniczych i ochrony przed zagrożeniami naturalnymi (w tym m.in. strzelanie wyprzedzające mające na celu rozprężenie górotworu).

Pracownicy i kultura organizacyjna

Ryzyko sporów społecznych

Ryzyko związane ze sporami zbiorowymi, strajkami, konfliktami społecznymi będącymi następstwem braku satysfakcji pracowników z sytuacji ekonomicznej i społecznej.

 



1.  

Prowadzenie konsultacji społecznych w zakresie planowanych zmian.

2.  

Prowadzenie polityki dialogu ze Stroną Społeczną.

3.  

Przygotowanie i realizowanie rozwiązań motywacyjnych dla pracowników.

4.  

Standaryzacja zadań i wymagań wobec pracowników.

5.  

Budowanie kultury organizacyjnej opartej na wartościach.

6.  

Prowadzenie aktywnej komunikacji wewnętrznej w sprawach pracowniczych.

Ryzyko kadrowe

Ryzyko związane z zagadnieniami pracowniczymi, w tym również z kwestią różnorodności, partycypacji, warunkami zatrudnienia i pracy, stosunkami ze związkami zawodowymi oraz poszanowaniem prawa wolności do zrzeszania się, zarządzania kapitałem ludzkim, zarządzania ścieżkami kariery i rekrutacją, systemami szkoleń, zdrowiem i bezpieczeństwem w pracy jak również w dłuższej perspektywie koniecznością restrukturyzacji zatrudnienia powodowaną zmianami klimatycznymi wymuszającymi zmianę profilu działalności. Skutkiem materializacji ryzyka mogą być przerwy lub zakłócenia w pracy operacyjnej, skargi pracownicze, spory zbiorowe, strajki, utrata wyspecjalizowanej kadry i trudności w jej odtworzeniu.

 



1.  

Przyjęcie i realizacja Polityki Rekrutacji, Selekcji i Adaptacji Pracowników Spółek Grupy TAURON oraz Polityki przestrzegania Zasad Etyki oraz przeciwdziałania Mobbingowi i Dyskryminacji w Grupie TAURON.

2.  

Dbałość o rozwój kompetencji pracowników, w tym poprzez udział w szkoleniach.

3.  

Prowadzenie konsultacji z organizacjami społecznymi w Grupie Kapitałowej TAURON.

4.  

Realizacja polityki kadrowej w oparciu o Model Kompetencyjny Grupy TAURON oraz obowiązujące regulacje w zakresie wynagrodzeń i prawa pracy (Regulamin Wynagradzania, Zakładowy Układ Zbiorowy Pracy, Regulamin Pracy).

5.  

Przyjęcie i wdrożenie Polityki Różnorodności w Grupie TAURON oraz Polityki Poszanowania Praw Człowieka w Grupie TAURON.

Ryzyko braku należytej staranności pracowników

Ryzyko związane z nieprzestrzeganiem procedur i brakiem należytej staranności pracowników przy wykonywaniu obowiązków służbowych.

 



1.  

Stosowanie Polityki Rekrutacji, Selekcji i Adaptacji Pracowników Spółek Grupy TAURON.

2.  

Systematyczne okresowe szkolenia pracowników.

3.  

Analiza powtarzających się przypadków błędów i pomyłek pracowników, podejmowanie systemowych działań zaradczych.

4.  

Wdrożenie Systemu Kontroli Wewnętrznej oraz mechanizmów kontrolnych dla prowadzonych w Grupie Kapitałowej TAURON procesów.

Ryzyko pandemii

Ryzyko związane z utrzymywaniem się stanu pandemii powodującego zakłócenia w systemie gospodarczym i administracyjnym w kraju oraz wywołującego istotne zmiany w otoczeniu rynkowym, wpływającym na warunki funkcjonowania spółek Grupy Kapitałowej TAURON. Przyrost zachorowań oddziałuje na ograniczenie aktywności gospodarczej wpływając na poziom zapotrzebowania na produkty oferowane przez spółki Grupy Kapitałowej TAURON w tym w szczególności wolumeny dystrybucji i sprzedaży energii elektrycznej. Dodatkowym czynnikiem ryzyka jest napływ emigrantów z terenu Ukrainy (konflikt zbrojny).

 



1.  

Monitoring stanu zagrożenia epidemiologicznego w Grupie Kapitałowej TAURON.

2.  

Gromadzenie informacji o zagrożeniach oraz identyfikacja potencjalnych zagrożeń dla bezpieczeństwa pracowników spółek Grupy Kapitałowej TAURON.

3.  

Opracowywanie i rekomendowanie rozwiązań zmierzających do obniżenia poziomu zagrożenia dla zasobów Grupy Kapitałowej TAURON.

4.  

Bieżące monitorowanie ryzyka dostępności pracowników i usług świadczonych przez spółki Grupy Kapitałowej TAURON.

5.  

Rekomendowanie rozwiązań zmierzających do ograniczenia skutków materializacji zagrożenia dla zasobów Grupy Kapitałowej TAURON.

6.  

Przygotowywanie i opiniowanie treści komunikatów rozpowszechnianych na poziomie Grupy Kapitałowej TAURON i Spółki.

7.  

Stosowanie testów przesiewowych.

8.  

Przygotowywanie planów awaryjnych na wypadek utraty kluczowych pracowników Grupy Kapitałowej TAURON.

9.  

Opracowanie rezerwowych planów utrzymania ciągłości działania.

10.  

Podejmowanie działań handlowych celem bieżącego bilansowania pozycji zakupowej względem obserwowanych spadków wolumenu sprzedaży energii elektrycznej.

11.  

Wykorzystanie szans rynkowych celem zabezpieczenia pozycji w Obszarze Wytwarzanie (odkupy).

12.  

Wykorzystanie mechanizmów tarczy antykryzysowej.

13.  

Zwiększenie częstotliwości monitoringu należności przeterminowanych.

14.  

Wprowadzenie dodatkowych wytycznych w zakresie podejmowania ryzyka kredytowego i rozszerzenie zakresu badania kondycji finansowej klientów.

15.  

Wprowadzenie mechanizmu monitoringu i limitowania wydatków.

Ryzyko BHP

Ryzyko związane z zapewnieniem zdrowia i bezpieczeństwa w pracy. Skutkiem materializacji ryzyka jest uraz pracownika, utrata zdrowia lub nadmierna ekspozycja pracownika na czynniki szkodliwe dla zdrowia, odszkodowania wypłacane z tytułu uszczerbku na zdrowiu.

 



1.  

Priorytetyzacja bezpieczeństwa pracowników, klientów, wykonawców i interesariuszy w podejmowanych działaniach biznesowych.

2.  

Przyjęcie i realizacja Polityki BHP Grupy TAURON.

3.  

Zapewnianie optymalnych warunków pracy.

4.  

Prowadzenie aktywnego monitorowania warunków pracy oraz poprawności jej organizacji.

5.  

Podnoszenie kwalifikacji pracowników w zakresie poprawy bezpieczeństwa pracy.

6.  

Prowadzenie szkoleń, wdrażanie i doskonalenie systemu zarządzania BHP.

Ryzyko komunikacji

Ryzyko związane z przekazywaniem nierzetelnych, nieprawdziwych informacji lub brakiem ich przekazywania w określonym czasie.



1.  

Budowanie relacji ze stroną społeczną w Grupie Kapitałowej TAURON i ścisła współpraca z Rzecznikiem Dialogu Społecznego.

2.  

Wykorzystywanie i rozwój dostępnych narzędzi komunikacji w celu przekazywania istotnych informacji do pracowników Grupy Kapitałowej TAURON.

3.  

Przy przekazywaniu istotnych informacji - organizacja spotkań bezpośrednich kadry zarządzającej z pracownikami.

4.  

Bieżące monitorowanie sytuacji i zdarzeń w spółkach Grupy Kapitałowej TAURON mogących wywołać niepokój społeczny.

5.  

Cykliczne spotkania z przedstawicielami spółek zajmującymi się komunikacją wewnętrzną w celu wymiany informacji.

6.  

Opracowanie Strategii komunikacyjnej dla Grupy Kapitałowej TAURON.

Compliance

Ryzyko nadużyć wewnętrznych

Ryzyko związane z przywłaszczeniem lub wykorzystywaniem majątku Spółki, jego dewastacją, kradzieżą, wykorzystywaniem pozycji służbowej do uzyskiwania korzyści osobistych skutkujące stratami finansowymi, sankcjami karnymi i administracyjnymi, odpowiedzialnością karną i cywilnoprawną.



1.  

Działania edukacyjne i szkoleniowe wśród pracowników, w tym obowiązkowe szkolenie e-learnignowe w zakresie Systemu Zarządzania Zgodnością w Grupie TAURON.

2.  

Efektywne stosowanie w organizacji systemu zgłaszania nadużyć.

3.  

Prowadzenie postępowań wyjaśniających przez Pełnomocnika ds. Zgodności lub Koordynatorów ds. Zgodności.

4.  

Budowa kultury organizacyjnej opartej na wartościach i zasadach Grupy Kapitałowej TAURON.

5.  

Przyjęcie i realizacja Polityki Antykorupcyjnej Grupy TAURON, Kodeksu Odpowiedzialnego Biznesu Grupy TAURON oraz Zasad przyjmowania i wręczania upominków w Grupie TAURON.

Ryzyko nadużyć zewnętrznych

Ryzyko związane z wystąpieniem nadużycia zewnętrznego, które ma wpływ na działalność Grupy Kapitałowej TAURON poprzez: ujawnianie informacji osobom nieuprawnionym, utratę informacji, szpiegostwo handlowe, zamach terrorystyczny i ataki hakerów, wyłudzenia podatkowe, kradzież, wandalizm, fałszerstwo, pranie brudnych pieniędzy, zamach terrorystyczny.

 



1.  

Podnoszenie świadomości pracowników poprzez szkolenia i kampanie informacyjne o istniejących zagrożeniach nadużyć zewnętrznych.

2.  

Przyjęcie i wdrożenie Kodeksu Postępowania dla Kontrahentów Spółek Grupy TAURON.

3.  

Wdrożenie klauzul antykorupcyjnych do umów z kontrahentami.

4.  

Przyjęcie i realizacja Polityki Antykorupcyjnej Grupy TAURON.

5.  

Efektywne stosowanie w organizacji systemu zgłaszania nadużyć.

6.  

Monitoring współpracy z kontrahentami oraz badanie ich wiarygodności w Grupie Kapitałowej TAURON.

7.  

Propagowanie najlepszych praktyk, doskonalenie procedur, prowadzenie szkoleń oraz stosowanie Kodeksu Odpowiedzialnego Biznesu Grupy TAURON i funkcjonowanie systemu zgłaszania nadużyć.

8.  

Budowa kultury organizacyjnej opartej na wartościach i zasadach Grupy Kapitałowej TAURON.

Ryzyko zachowań nieetycznych

oraz mobbingu

Ryzyko związane z występowaniem zachowań nieetycznych skutkujących w szczególności brakiem współpracy, złą atmosferą w zespole, mobbingiem, molestowaniem, obrażaniem, dyskryminacją pracowników.

 



1.  

Przyjęcie i realizacja Polityki Poszanowania Praw Człowieka w Grupie TAURON, Polityki przestrzegania Zasad Etyki oraz przeciwdziałania Mobbingowi i Dyskryminacji w Grupie TAURON, Polityki Antykorupcyjnej Grupy TAURON oraz Zasad przyjmowania i wręczania upominków w Grupie TAURON.

2.  

Efektywne stosowanie w organizacji systemu zgłaszania nadużyć.

3.  

Prowadzenie postępowań wyjaśniających przez Pełnomocnika ds. Zgodności lub Koordynatorów ds. Zgodności w zakresie anonimowych zgłoszeń dotyczących mobbingu i dyskryminacji.

4.  

Rozpatrywanie zgłoszeń w zakresie mobbingu lub dyskryminacji przez Komisję Etyki.

5.  

Propagowanie najlepszych praktyk, doskonalenie procedur, prowadzenie szkoleń oraz stosowanie Kodeksu Odpowiedzialnego Biznesu Grupy TAURON i funkcjonowanie systemu zgłaszania nadużyć.

6.  

Budowa kultury organizacyjnej opartej na wartościach i zasadach Grupy Kapitałowej TAURON.

Ryzyko prawne

Ryzyko związane z nieprzestrzeganiem przepisów prawa, błędną interpretacją nowych przepisów i regulacji, wymogami nakładanymi przez regulatora i organy nadzorujące. Skutkiem materializacji ryzyka mogą być kary finansowe, odpowiedzialność karna i cywilnoprawna, utrata wizerunku Grupy Kapitałowej TAURON.

 



1.  

Przyjęcie i realizacja Polityki Zgodności Grupy TAURON.

2.  

Stały monitoring otoczenia prawnego i zmian przepisów prawa w zakresie regulacji pozasektorowych związanych z bezpieczeństwem informacji lub obszarem zgodności celem minimalizacji wystąpienia ryzyka braku zgodności.

3.  

Monitorowanie procesu wdrożenia lub wdrożenie wymaganych przepisami prawa zmian do regulacji wewnętrznych.

4.  

Powoływanie lub udział w grupach roboczych mających na celu dostosowanie organizacji do zmian wynikających z otoczenia prawnego.

5.  

Konsultacje z właściwymi jednostkami organizacyjnymi z zakresu projektowanych regulacji kluczowych dla obszaru zgodności.

6.  

Szkolenia pracowników ze zmian w przepisach prawa i regulacji wewnętrznych.

Ryzyko niedotrzymania postanowień umownych

Ryzyko związane z niedotrzymaniem postanowień umownych dotyczących parametrów umowy lub niewywiązanie się z realizacji umowy.

 



1.  

Aktualizacja i dostosowanie wzorców umów do zmian prawnych.

2.  

Monitorowanie reklamacji i postępowań URE/UOKiK.

3.  

Optymalizacja procesów.

Ryzyko ochrony danych osobowych

Ryzyko związane z niewłaściwym przechowywaniem i przetwarzaniem danych osobowych skutkujące niepożądanym wyciekiem lub naruszeniem praw podmiotów danych z zakresu ochrony danych osobowych.

 



1.  

Określenie i wdrożenie odpowiednich środków technicznych lub organizacyjnych zapewniających odpowiedni stopień bezpieczeństwa danych osobowych.

2.  

Monitorowanie przestrzegania przepisów prawa o ochronie danych osobowych.

3.  

Podnoszenie poziomu świadomości pracowników w zakresie ochrony danych osobowych, zgodnie z obowiązującymi regulacjami.

4.  

Określenie i wdrożenie procesu obsługi żądań podmiotów danych, zgodnie z obowiązującymi w Grupie Kapitałowej TAURON regulacjami oraz dokumentacją procesową.

5.  

Informowanie i doradzanie z zakresu ochrony danych osobowych pracownikom organizacji.

Klienci i kontrahenci

Ryzyko obsługi klienta

Ryzyko związane z niewywiązywaniem się ze standardów obsługi klienta powodujące niezadowolenie klienta z obsługi, reklamacje klientów, utratę klientów.

 



1.  

Monitorowanie i analiza wskaźników zadowolenia klienta zewnętrznego oraz wskaźników dotyczących reklamacji.

2.  

Podejmowanie działań dodatkowych np. w obszarze regulacji wewnętrznych określających standardy postępowań jako wynik analizy wskaźników.

3.  

Podejmowanie działań dodatkowych np. wprowadzenie nowych regulacji wewnętrznych w celu poprawy standardów obsługi klienta.

4.  

Rozwój kompetencji i umiejętności opiekunów klienta kluczowego.

5.  

Ciągłe podnoszenie standardów obsługi klienta.

Ryzyko realizacji umów przez wykonawców i podwykonawców

Ryzyko związane z nienależytym wywiązywaniem się wykonawców i podwykonawców ze zleconych prac, odstąpieniem od realizacji umowy i związanymi z tym opóźnieniami, zmianami budżetu, zakresu.

 



1.  

Zawieranie z wykonawcami i podwykonawcami umów zgodnych ze standardami Grupy Kapitałowej TAURON.

2.  

Analiza realizacji przedmiotu umowy, badanie jakości usług wykonywanych przez wykonawców i podwykonawców.

3.  

Ocena kondycji finansowej i wiarygodności wykonawców i podwykonawców.

Ryzyko wolumenu i marży

Ryzyko związane ze spadkiem wolumenu sprzedaży produktów oferowanych przez spółki Grupy Kapitałowej TAURON w szczególności w skutek rozwoju energooszczędności, ocieplania budynków, rozwoju prosumentów, wpływu czynników klimatycznych powodujących istotne odchylenie temperatury od wartości planowanych. Skutki ryzyka to przede wszystkim utrata przychodów w poszczególnych segmentach działalności Grupy Kapitałowej TAURON wynikająca ze zmniejszonego zapotrzebowania.

 



1.  

Bieżąca aktualizacja oferty, wprowadzenie do sprzedaży produktów typu multipakiet.

2.  

Prowadzenie działań marketingowych, pozyskiwanie nowych klientów.

3.  

Działania skupione na utrzymaniu aktualnych klientów i odzyskaniu utraconych.

Ryzyko procesu zakupowego

Ryzyko związane z prowadzonymi postępowaniami zakupowymi, ich błędną realizacją, nieplanowanym wzrostem kosztów zakupu, uwzględniające metody zapobiegania łamaniu praw człowieka przez partnerów biznesowych, przeciwdziałaniu korupcji i nadużyć w procesie zakupowym oraz przestrzegania standardów etyczno-moralnych w trakcie jego realizacji. Skutkiem materializacji ryzyka są niekorzystne umowy zakupowe, konieczność unieważnienia postępowań przetargowych, utrata wizerunku Grupy Kapitałowej TAURON i wiarygodności wobec interesariuszy.

 



1.  

Przyjęcie i wdrożenie Kodeksu Postępowania dla Kontrahentów Spółek Grupy TAURON.

2.  

Przyjęcie i realizacja Polityki Antykorupcyjnej Grupy TAURON oraz Polityki Poszanowania Praw Człowieka w Grupie TAURON.

3.  

Standaryzacja zasad prowadzenia postępowań w procesie zakupowym i jego transparentność.

4.  

Budowanie trwałych relacji z kontrahentami, opartych na zaufaniu i wzajemnym szacunku.

5.  

Oczekiwanie od kontrahentów przestrzegania przepisów prawa, standardów etycznych i dobrych praktyk handlowych, w tym bezpieczeństwa i higieny pracy, zasad dyskryminacji i nierównego traktowania, poszanowania praw człowieka i godności pracowników, przejrzystej polityki personalnej, ochrony środowiska, uczciwej konkurencji, zapobiegania i zwalczania nadużyć oraz bezpieczeństwa i ochrony informacji.

6.  

Stosowanie wzorców umów i klauzul standardowych do umów w zakresie przestrzegania praw człowieka przez partnerów biznesowych Grupy Kapitałowej TAURON.

Regulacje

Ryzyko regulacyjne

Ryzyko związane ze zmianą obowiązujących lub wprowadzeniem nowych regulacji dotyczących działalności Grupy Kapitałowej TAURON oraz koniecznością dostosowania się do zmian regulacyjnych w szczególności wynikających ze znaczącego podwyższenia wymagań w zakresie konkretnej regulacji w tym wymogów środowiskowych wynikających ze zmian klimatycznych, wsparciem dla działań proklimatycznych (rozwój prosumentów, termoizolacje, rozwój własnych źródeł wytwórczych). Skutki ryzyka to przede wszystkim: utrata przychodów w poszczególnych segmentach działalności Grupy Kapitałowej TAURON, wzrost kosztów działalności w wyniku konieczności dostosowania się do zmian legislacyjnych.



1.  

Bieżąca analiza projektów rozporządzeń i ustaw.

2.  

Aktywny udział w pracach zespołów opiniujących projekty i proponujących optymalne rozwiązania.

3.  

Stopniowe dostosowywanie majątku produkcyjnego i miksu energetycznego Grupy Kapitałowej TAURON do wytwarzania energii odnawialnej oraz zero i niskoemisyjnych technologii wytwarzania energii elektrycznej.

▪                    ▪                           ▪                     ▪

3.5.       Klasyfikacja ryzyka w poszczególnych Segmentach działalności
Segment Wydobycie

Segment Wydobycie, w szczególności w zakresie wydobycia węgla kamiennego, jest narażony na oddziaływanie szeregu czynników ryzyka, których materializacja znacznie utrudnia lub całkowicie redukuje zdolności wydobywcze w poszczególnych zakładach górniczych. Do najistotniejszych ryzyk operacyjnych należą:

1.

ryzyko niekorzystnych warunków geologiczno-górniczych charakteryzujące się np. niekorzystnym zaleganiem węgla w pokładzie węgla, uskokami, czy nadmiernym występowaniem kamienia,

2.

ryzyko braku terminowego uruchomienia ścian polegające na braku przygotowania z odpowiednim wyprzedzeniem frontów wydobywczych,

3.

ryzyko awarii majątku związane z przestojami w wydobyciu węgla związanymi z występowaniem awarii maszyn i urządzeń,

4.

ryzyko występowania naturalnych zagrożeń geologiczno-górniczych związane z przestojami wydobycia spowodowanymi pojawieniem się tąpań, pożarów endogenicznych, metanu w złożu, zbyt dużego napływu wody.

Do istotnych ryzyk w Segmencie Wydobycie należą również zagrożenia wynikające z otoczenia regulacyjnego, w tym sukcesywne wprowadzanie nowych wymogów środowiskowych zaostrzających normy emisyjne w elektrowniach węglowych, co będzie skutkowało spadkiem zapotrzebowania na węgiel o niskich parametrach jakościowych.

Na Segment Wydobycie w kolejnych latach istotny wpływ będzie mieć również polityka klimatyczna, która zakłada stopniowe odejście od technologii wytwarzania opartych o paliwa kopalne celem redukcji zanieczyszczeń i osiągnięcia w długiej perspektywie neutralności klimatycznej na obszarze UE, co w efekcie spowoduje konieczność stopniowego wygaszania produkcji węgla. Intensyfikacji ulega wycofywanie się instytucji finansowych z finansowania aktywów opartych o paliwa kopalne, co skutkuje ograniczeniem możliwości finansowania nowych inwestycji w Segmencie Wydobycie. W związku z powyższym oraz koniecznością stopniowego wygaszania produkcji, w latach kolejnych istotnymi ryzykami będą skutki restrukturyzacji zarówno technologicznej jak i społecznej (planowane wydzielenie z Grupy Kapitałowej TAURON aktywów wydobywczych).

Krótkoterminowo, w 2021 r. obserwowany był istotny wzrost zapotrzebowania na energię elektryczną oraz zmiany w otoczeniu rynkowym, co przełożyło się na wzrost zapotrzebowania na węgiel kamienny, korzystnie wpływając na wyniki Obszaru Wydobycia.

Segment Wytwarzanie

Segment Wytwarzanie narażony jest w szczególności na ryzyka rynkowe, regulacyjne oraz techniczno - organizacyjne, których oddziaływanie w najbliższych latach będzie miało znaczący wpływ na wyniki segmentu.

W ramach ryzyka rynkowego istotnymi czynnikami ryzyka są duża zmienność marży CDS (krótkoterminowo), a w dłuższej perspektywie ograniczenie marzy CDS oraz plany integracji europejskiego rynku energii elektrycznej. Ponadto, istotny wpływ na Obszar Wytwarzanie ma rozwój technologii OZE i coraz wyższy udział tej energii w pokrywaniu zapotrzebowania na energię elektryczną, co skutkuje wypieraniem konwencjonalnych jednostek wytwórczych. Również postępująca integracja europejskich rynków energii oraz wprowadzanie do systemu nowych mocy, których sprawność jest zdecydowanie wyższa od bloków klasy 200 MW, powoduje, że wykorzystanie jednostek wytwórczych tej klasy w Segmencie Wytwarzanie będzie spadać.

W 2021 r. obserwowany był wysoki wzrost zapotrzebowania na energię elektryczną, a co za tym idzie wzrost zapotrzebowania na produkcję energii elektrycznej opartą o węgiel kamienny. Obserwowana sytuacja powodowała zaburzenia w podaży tego paliwa na rynku polskim jak i europejskim. W konsekwencji wzrosło ryzyko utrzymania wymaganych zapasów strategicznych węgla na składowiskach.

W zakresie czynników operacyjnych najistotniejszym zagrożeniem jest ryzyko braku dotrzymania planowanej dyspozycyjności bloków, które jest ściśle związane z awaryjnością bloków, dużą zmiennością obciążenia bloków oraz zwiększoną częstotliwością uruchomień czy wykorzystaniem paliwa o nieodpowiedniej jakości.

Brak dotrzymania planowanej dyspozycyjności bloków może skutkować również brakiem możliwości wywiązania się z obowiązku mocowego, co w przypadku braku możliwości rezerwacji mocy na rynku wtórnym, skutkować może nałożeniem na Spółki Obszaru Wytwarzanie kar z tego tytułu.

Na Segment Wytwarzanie istotny wpływ mają również czynniki klimatyczne, w tym Polityka klimatyczna UE, która zakłada docelowe odejście od technologii wytwarzania opartej o paliwa kopalne celem redukcji zanieczyszczeń, co w konsekwencji będzie powodować spadek rentowności tego segmentu działalności. Ponadto, czynniki klimatyczne mogą wpływać na wzrost średniej temperatury powietrza w ciągu roku, co z kolei wpływać będzie na zmniejszenie przychodów ze sprzedaży ciepła. Dodatkowo, w ostatnim okresie intensyfikacji ulega wycofywanie się instytucji finansowych z finansowania aktywów opartych o paliwa kopalne, co skutkuje brakiem możliwości finansowania nowych inwestycji w Segmencie Wytwarzanie.

W dłuższej perspektywie ryzyka regulacyjne, w tym dalsze zaostrzenie wymogów środowiskowych spowoduje konieczność transformacji w Segmencie Wytwarzanie, zarówno w aspektach technicznych, jak i społecznych (realizowany rządowy program wydzielenia do odrębnego podmiotu aktywów wytwórczych opartych o węgiel kamienny). Istotnym ryzykiem regulacyjnym są również wprowadzane i zapowiadane zmiany w funkcjonowaniu rynku bilansującego, co może mieć wpływ na koszty bilansowania zmian w wolumenie sprzedaży do klientów Obszary Sprzedaż.

Segment OZE

Segment OZE narażony jest w szczególności na ryzyka rynkowe, ryzyka związane z czynnikami atmosferycznymi wpływającymi na wolumen produkcji energii elektrycznej w szczególności z wody, wiatru i słońca oraz ryzyka regulacyjne, których oddziaływanie znacząco wpływa na wyniki Segmentu OZE i możliwości jego rozwoju.

Wolumen produkcji energii elektrycznej w elektrowniach wodnych uzależniony jest od warunków hydrologicznych w tym ilości i częstotliwości opadów zarówno w okresie zimowym jak i letnim. Coraz częściej notowane są ciepłe zimy bez wystarczających opadów śniegu, który topniejąc wiosną zasila cieki wodne, na których zlokalizowane są elektrownie. W przypadku energetyki wiatrowej oraz fotowoltaicznej obserwujemy większą przewidywalność produkowanego wolumenu i tym samym stabilność realizacji planowanych wielkości produkcji. Równie istotny wpływ na wyniki Segmentu OZE ma ryzyko rynkowe związane z dużą zmiennością cen energii elektrycznej oraz produktów powiązanych, co przekłada się na wysokość uzyskiwanej marży z prowadzonej działalności.

Istotny wpływ na wyniki Segmentu OZE ma również sprawność majątku i związane z tym ryzyko jego awarii i tym samym czasowe wyłączenie części majątku z użytkowania.

Istniejące możliwości i oczekiwania rozwojowe Segmentu OZE, w tym wynikające z polityki klimatycznej, napotykają na ograniczenia regulacyjne związane szczególnie z budową nowych farm wiatrowych, jak również niepewność w zakresie opodatkowania majątku OZE.

Segment Dystrybucja

Jednym z najważniejszych zagrożeń Segmentu Dystrybucja jest ryzyko sprzedaży usług dystrybucyjnych związane z wolumenem dostaw energii elektrycznej i w konsekwencji wahaniami przychodów ze świadczenia usług dystrybucyjnych dla poszczególnych grup odbiorców. Istotnymi przyczynami tego ryzyka są zarówno czynniki makroekonomiczne, tj. spadek zapotrzebowania na energię spowodowany spowolnieniem gospodarczym, sytuacją epidemiologiczną, jak również czynniki wynikające z kwestii klimatycznych, tj. wzrost świadomości odbiorców w zakresie ograniczania energochłonności oraz gwałtowny rozwój energetyki prosumenckiej.

Równie istotne ryzyko związane jest z wystąpieniem niekorzystnego odchylenia kosztów operacyjnych dotyczącego braku pokrycia kosztów działalności w okresie objętym taryfą, a w szczególności kosztów operacyjnych i kosztów zakupu energii elektrycznej na pokrycie różnicy bilansowej.

W zakresie operacyjnym istotnym ryzykiem dla Segmentu Dystrybucja jest ryzyko awarii majątku, tj. ryzyko związane z utrzymaniem dyspozycyjności sieci przesyłowych oraz kosztów wynikających z usuwania awarii będących następstwem m.in. zmian klimatycznych wywołujących wzrost częstotliwości i intensywności ekstremalnych zjawisk pogodowych, jak huraganów, szadzi, silnych wiatrów z towarzyszącymi im incydentalnie trąbami powietrznymi i wyładowaniami atmosferycznymi powodującymi awarie sieci dystrybucyjnych.

W perspektywie średnio i długoterminowej istotnymi ryzykami dla Segmentu Dystrybucja są ryzyka regulacyjne, w tym te dotyczące niekorzystnej zmiany konstrukcji i parametrów decydujących o wysokości taryfy (czynnikami tego ryzyka są m.in wskaźnik WACC, wartość nakładów inwestycyjnych, wskaźniki różnicy bilansowej i wysokość stawek opłat przesyłowych), kwestie dotrzymania wskaźników jakościowych dystrybucji wpływających na przychód regulowany oraz zmiana modelu taryfowania dystrybucji.

Zagrożeniem dla Segmentu Dystrybucja jest także ryzyko kredytowe rozumiane jako niewywiązanie się kontrahentów ze zobowiązań wynikających ze sprzedaży energii elektrycznej i gazu. Niepewność i wahania na rynku mogą powodować wzrost niewypłacalności kontrahentów Grupy Kapitałowej TAURON. Celem ograniczenia potencjalnych strat finansowych, stosowane są zaostrzone kryteria zarządzania ryzykiem kredytowym, zintensyfikowany został monitoring należności oraz działania windykacyjne.

Segment Sprzedaż

W Segmencie Sprzedaż Grupa Kapitałowa TAURON identyfikuje i zarządza ryzykami związanymi ze sprzedażą energii elektrycznej do klientów końcowych, w tym również do klientów kluczowych (ryzyko wolumenu z podziałem na poszczególne segmenty klientów, ryzyko marży, ryzyko rynkowe, ryzyko profilu i niezbilansowania).

Istotnym zagrożeniem dla realizacji założonych celów Segmentu Sprzedaż jest ryzyko wolumenu związane z brakiem realizacji założonego wolumenu sprzedaży energii elektrycznej. Przyczynami tego ryzyka są czynniki otoczenia konkurencyjnego, czynniki makroekonomiczne, tj. spadek zapotrzebowania na energię spowodowany spowolnieniem gospodarczym, ograniczeniami wynikającymi z pandemii COVID-19 oraz zmiennością cen energii elektrycznej. Ponadto, wpływ na to ryzyko mają wzrost świadomości klientów, tendencja wzmacniania ochrony praw konsumentów i presja regulacyjna na ograniczenie wzrostów cen energii elektrycznej i gazu do klientów końcowych.

Równolegle zagrożeniem Segmentu Sprzedaż jest ryzyko rynkowe związane z dużą zmiennością cen energii elektrycznej, gazu oraz produktów powiązanych. Ryzyko to w konsekwencji zmian ceny, jak również obserwowanej płynności rynku energii elektrycznej wpływa na wysokość uzyskiwanej marży poprzez działania w zakresie zabezpieczenia kosztu sprzedaży.

Istotnym zagrożeniem dla Obszaru Sprzedaż jest także ryzyko kredytowe rozumiane jako niewywiązanie się kontrahentów ze zobowiązań wynikających ze sprzedaży energii elektrycznej i gazu. Niepewność i wahania na rynku mogą powodować wzrost niewypłacalności kontrahentów Grupy Kapitałowej TAURON. Celem ograniczenia potencjalnych strat finansowych, stosowane są zaostrzone kryteria zarządzania ryzykiem kredytowym, zintensyfikowany został monitoring należności oraz działania windykacyjne.

Jednym z najważniejszych ryzyk regulacyjnych w Segmencie Sprzedaż jest ryzyko taryfy, w szczególności związane z ograniczeniem przez Prezesa URE kosztów Spółki do poziomu kosztów uzasadnionych i niepełne pokrycie ponoszonych kosztów w taryfie na dany rok. Skutkiem materializacji jest ograniczenie planowanego przychodu, rentowności i środków na rozwój potencjału Spółki. Szczególną uwagę zwraca wzrost istotności tego ryzyka w 2021 r. jak i latach kolejnych ze względu na obserwowany gwałtowny wzrost cen energii oraz gazu na rynku europejskim.

Istotnym ryzykiem regulacyjnym są również wprowadzane i zapowiadane zmiany w funkcjonowaniu rynku bilansującego, co może mieć wpływ na koszty bilansowania zmian w wolumenie sprzedaży do klientów Obszaru Sprzedaż.

W dłuższej perspektywie zagrożeniem dla stabilności realizacji celów Segmentu Sprzedaż są czynniki klimatyczne, a w szczególności gwałtowny rozwój energetyki prosumenckiej. Ryzyko rozwoju rynku prosumentów związane jest z przyrostem produkcji energii elektrycznej z mikroinstalacji, skutkującym wzrostem kosztów obsługi prosumentów oraz utratą wolumenu sprzedaży i zaplanowanej marży na sprzedaży energii elektrycznej.

Pozostała działalność

Pozostałe jednostki organizacyjne wchodzące w skład Grupy Kapitałowej TAURON świadczą przede wszystkim usługi wsparcia dla wymienionych wcześniej segmentów. Główne ryzyka jakie występują w Pozostałej działalności dotyczą zapewnienia dostępności i bezpieczeństwa usług IT, szeroko rozumianego zarządzania zgodnością, ochrony danych osobowych oraz bezpieczeństwa i ochrony mienia.

Na poziomie Grupy Kapitałowej TAURON jednym z istotnych zagrożeń dotyczących całości łańcucha wartości Grupy Kapitałowej TAURON jest ryzyko finansowania wynikające z sukcesywnego wycofywania się instytucji finansowych z finansowania działalności opartej o paliwa kopalne, kwestie regulacyjne i polityczne związane w szczególności z kwestiami ochrony środowiska i klimatu, ryzyka związane z zarządzaniem zasobami ludzkimi i oczekiwaniami strony społecznej w zakresie wzrostu wynagrodzeń, jak również prowadzone przeciwko TAURON spory sądowe.

W zakresie ryzyka regulacyjnego obserwuje się utrzymującą się tendencję zaostrzania Polityki klimatycznej UE, związaną z większym ograniczeniem emisji CO2 oraz wsparciem inwestycji OZE, co powoduje wzrost zmienności na gruncie krajowych regulacji sektorowych, a to z kolei przekłada się na zwiększenie liczby ryzyk regulacyjnych o strategicznym znaczeniu dla Grupy Kapitałowej TAURON.

Mapa kategorii ryzyk

Poniższa tabela przedstawia klasyfikację ryzyk według segmentów działalności Grupy Kapitałowej TAURON. Wskazane poniżej kategorie ryzyka są spójne z przyjętym w Grupie Kapitałowej TAURON Modelem ryzyk przedstawionym w pkt 3.2. niniejszego sprawozdania.

Tabela nr 26. Klasyfikacja ryzyk według segmentów działalności Grupy Kapitałowej TAURON

 

Ryzyko

Termin

Segment działalności1

 

Krótki

Średni

Długi

Segment Wydobycie

Segment Wytwarzanie

Segment

OZE

Segment Dystrybucja

Segment Sprzedaż

Pozostała działalność

Ryzyko rynkowe

x

x

x

3

5

5

3

5

0

Ryzyko stopy procentowej

x

x

x

2

2

3

4

2

3

Ryzyko kursu walutowego

x

x

x

1

3

3

2

0

3

Ryzyko płynności

x

x

x

3

3

2

2

2

2

Ryzyko finansowania

x

x

x

5

5

3

3

3

3

Ryzyko podatkowe

x

 

 

3

3

3

3

3

3

Ryzyko kredytowe

x

x

 

1

1

1

3

4

1

Ryzyko reputacji

x

x

x

1

1

1

2

2

1

Ryzyko koncesji

x

x

x

3

3

3

3

3

0

Ryzyko makroekonomiczne

x

x

x

4

4

3

4

4

2

Ryzyko zmian klimatu

x

x

x

5

5

4

4

4

3

Ryzyko środowiskowe

x

 

 

2

2

2

1

0

0

Ryzyko pogodowe

x

 

 

1

2

3

3

2

0

Ryzyko majątku firmy

x

 

 

4

5

3

4

0

1

Ryzyko IT

x

 

 

3

3

2

3

3

4

Ryzyko bezpieczeństwa i ochrony mienia

x

 

 

2

3

2

3

1

2

Ryzyko geologiczne

x

 

 

5

0

0

0

0

0

Ryzyko sporów społecznych

x

 

 

4

4

2

4

2

2

Ryzyko kadrowe

x

x

 

3

3

2

3

2

2

Ryzyko braku należytej

staranności pracowników

x

 

 

2

2

2

2

2

2

Ryzyko pandemii

x

x

x

4

5

3

5

2

3

Ryzyko BHP

x

 

 

3

3

2

3

1

1

Ryzyko komunikacji

x

 

 

2

2

1

2

2

2

Ryzyko nadużyć wewnętrznych

x

 

 

2

2

2

2

2

2

Ryzyko nadużyć zewnętrznych

x

 

 

3

3

3

3

3

3

Ryzyko zachowań nieetycznych oraz mobbingu

x

 

 

2

2

2

2

2

2

Ryzyko prawne

x

 

 

3

3

2

3

3

2

Ryzyko niedotrzymania postanowień umownych

x

 

 

2

2

2

2

2

2

Ryzyko ochrony danych osobowych

x

 

 

2

2

2

3

3

3

Ryzyko obsługi klienta

x

 

 

1

1

0

3

3

1

Ryzyko realizacji umów przez wykonawców i podwykonawców

x

 

 

2

4

2

2

1

2

Ryzyko wolumenu i marży

x

x

 

5

5

4

5

5

2

Ryzyko procesu zakupowego

x

 

 

2

2

2

3

1

2

Ryzyko regulacyjne

x

x

x

5

5

3

4

4

2

1Wartości oznaczające wpływ poszczególnych ryzyk na segmenty działalności Grupy Kapitałowej TAURON: 0 - neutralny, 1 - nieistotny na poziomie Spółki, 2 - istotny na poziomie Spółki, 3 - poważny na poziomie Spółki, 4 - istotny na poziomie Grupy Kapitałowej TAURON, 5 - poważny na poziomie Grupy Kapitałowej TAURON

4.         ANALIZA SYTUACJI FINANSOWO-MAJĄTKOWEJ TAURON POLSKA ENERGIA S.A.
4.1.       Omówienie wielkości ekonomiczno-finansowych ujawnionych w rocznym sprawozdaniu finansowym

Sprawozdanie z całkowitych dochodów 

Poniższa tabela przedstawia roczne jednostkowe sprawozdanie z całkowitych dochodów w latach 2020-2021 sporządzone według MSSF.

Tabela nr 27. Roczne jednostkowe sprawozdanie z całkowitych dochodów w latach 2020-2021 sporządzone według MSSF

Sprawozdanie z całkowitych dochodów

sporządzone według MSSF (mln zł)

2020

2021

Dynamika

(2021/2020)

Przychody ze sprzedaży

11 340  

18 216  

161%

Koszt własny sprzedanych towarów, materiałów i usług

(12 101) 

(18 042) 

149%

Zysk (strata) brutto ze sprzedaży

(761) 

174  

-23%

Koszty sprzedaży

(21) 

(25) 

119%

Koszty ogólnego zarządu

(118) 

(101) 

86%

Pozostałe przychody i koszty operacyjne

(10) 

(3) 

30%

Zysk (strata) operacyjny

(910) 

45  

-5%

Marża zysku operacyjnego (%)

-8,0%

0,2%

-3%

Przychody finansowe

1 407 

2 099  

149%

Koszty odsetkowe od zadłużenia

(410) 

(330) 

80%

Aktualizacja wartości udziałów i akcji

(1 644) 

(1 399) 

85%

Aktualizacja wartości obligacji i pożyczek

(1 453) 

(298) 

21%

Pozostałe przychody i koszty finansowe

(180) 

119  

-66%

Zysk (strata) przed opodatkowaniem

(3 190) 

236  

-7%

Marża zysku przed opodatkowaniem (%)

-28,1%

1,3%

-5%

Podatek dochodowy

(62) 

24  

-39%

Zysk (strata) netto

(3 252) 

260  

-8%

Marża zysku netto (%)

-28,7%

1,4%

-5%

Pozostałe całkowite dochody netto

(95) 

380  

-400%

Łączne całkowite dochody

(3 347) 

640  

-19%

EBITDA

(895) 

57  

-6%

Marża EBITDA (%)

-7,9%

0,3%

-4%

W 2021 r. Spółka zanotowała zysk operacyjny na poziomie 45 mln zł, uzyskany wynik był wyższy od uzyskanego w 2020 r., przede wszystkim z tytułu konieczności utworzenia w 2020 r. rezerwy na umowę rodzącą obciążenia, tj. wieloletnią umowę zakupu energii elektrycznej wytwarzanej w bloku 910 MW w Jaworznie w kwocie 1 110 mln zł.

W 2021 r., podobnie jak w 2020 r., w wyniku działalności finansowej zostały ujęte odpisy aktualizujące wartość udziałów i akcji w spółkach zależnych, w związku z przeprowadzonymi testami na utratę wartości udziałów i akcji oraz obligacji i pożyczek na dzień 30 czerwca oraz 31 grudnia 2021 r.

O powyższym zdarzeniu Spółka informowała w raportach bieżących o numerach: 5/2022 z dnia 3 marca 2022 r. oraz 35/2021 z dnia 26 sierpnia 2021 r.

Przychody

Poniższa tabela przedstawia przychody ze sprzedaży Spółki w latach 2020-2021.

Tabela nr 28. Przychody ze sprzedaży Spółki w latach 2020-2021

Wyszczególnienie (mln zł)

2020

2021

Dynamika

(2021/2020)

Przychody ogółem

12 917

20 472

158%

Przychody ze sprzedaży

11 340

18 216

161%

Przychody ze sprzedaży towarów i materiałów:

11 199

17 841

159%

Energia elektrycznej (bez wyłączenia akcyzy)

10 514

14 816

141%

Gaz

333

600

180%

Uprawnienia do emisji gazów cieplarnianych

340

2 411

709%

Pozostałe

12

14

117%

Przychody ze sprzedaży usług:

141

375

266%

Sprzedaż usług handlowych

108

138

128%

Pozostałe

33

237

718%

Przychody z pozostałej działalności operacyjnej

6

2

33%

Przychody z działalności finansowej

1 571

2 252

143%

Przychody z tytułu dywidendy

1 082

1 852

171%

Przychody z tytułu odsetek od obligacji i pożyczek

325

247

76%

Pozostałe przychody finansowe

164

153

93%

W łącznej wartości przychodów 87% stanowią przychody ze sprzedaży towarów i materiałów, natomiast 11% stanowią przychody finansowe, co wynika z wdrożonego modelu biznesowego oraz centralizacji funkcji przez TAURON.

Przyjęte rozwiązanie ma na celu zabezpieczenie pozycji zakupowych i sprzedażowych podmiotów z Grupy Kapitałowej TAURON, pełnienie funkcji Operatora Rynku i podmiotu odpowiedzialnego za bilansowanie handlowe spółek Grupy Kapitałowej TAURON oraz optymalne zarządzanie m.in. prawami majątkowymi oraz uprawnieniami do emisji CO2.

Stosunkowo duży udział przychodów z tytułu odsetek od obligacji i pożyczek jest efektem wdrożonego centralnego modelu finansowania oraz Polityki zarządzania płynnością Grupy TAURON wraz z funkcjonującym w Grupie Kapitałowej TAURON mechanizmem cash pool, co pozwala efektywnie zarządzać finansami wszystkich spółek Grupy Kapitałowej TAURON.

W okresie sprawozdawczym zakończonym dnia 31 grudnia 2021 r. Spółka wypracowała przychody ze sprzedaży o 61% wyższe w porównaniu do wartości uzyskanych w 2020 r., co jest wypadkową następujących czynników:

1.

wzrostu przychodów ze sprzedaży energii elektrycznej o 41% na skutek wyższych cen sprzedaży energii elektrycznej (16%) w porównaniu do 2020 r., oraz wyższego wolumenu sprzedaży (22%),

2.

wzrostu przychodów ze sprzedaży uprawnień do emisji CO2 co jest efektem sprzedaży w 2021 r. większego wolumenu uprawnień na potrzeby umorzeniowe spółek Grupy Kapitałowej TAURON w związku z emisją zarówno za 2020 r. jak i za 2021 r. Ponadto na wyższe przychody ze sprzedaży uprawnień do emisji CO2 miała wpływ restrukturyzacja uprawnień w portfelu spółki Nowe Jaworzno Grupa TAURON w związku z opóźnieniem oddania bloku do eksploatacji i w konsekwencji niższą produkcją,

3.

wzrostu przychodów o 80% ze sprzedaży wyższego wolumenu gazu (17%) przy jednoczesnym wzroście cen (54%). Realizowana sprzedaż ma głównie na celu zabezpieczenie zawartych przez TAURON Sprzedaż umów i kontraktów na sprzedaż gazu oraz osiągnięcie pozytywnej marży na działalności tradingowej.

Ze względu na prowadzoną działalność holdingową, Spółka wykazuje istotne przychody finansowe. Ich poziom w 2021 r. wynosił 2 252 mln zł i jest o 43% wyższy niż w 2020 r. W ramach przychodów finansowych ujmowane są dywidendy (82%), przychody odsetkowe od obligacji i pożyczek (11%), pozostałe przychody finansowe (7%), w tym wycena instrumentów pochodnych oraz zysk ze zbycia jednostek.

Koszty

Poniższa tabela przedstawia wielkość i strukturę kosztów poniesionych przez Spółkę w latach 2020-2021.

Tabela nr 29. Wielkość i struktura kosztów poniesionych przez Spółkę w latach 2020-2021

Wyszczególnienie (mln zł)

2020

2021

Dynamika

(2021/2020)

Koszty ogółem

(16 209) 

(20 330) 

125%

Koszt sprzedanych towarów, materiałów i usług

(12 101) 

(18 042) 

149%

Koszty sprzedaży i ogólnego zarządu

(139) 

(126) 

91%

Koszty pozostałej działalności operacyjnej

(118) 

(101) 

86%

Koszty działalności finansowej

(3 851) 

(2 061) 

54%

W 2021 r. łączne koszty działalności Spółki stanowiły 125% poziomu kosztów z 2020 r. Na wzrost kosztów Spółki wpłynęły wyższe o 49% koszty sprzedanych towarów, materiałów i usług.

Koszt sprzedanych towarów, materiałów i usług wyniósł 18 042 mln zł, i był wyższy niż w 2020 r. o 5 941 mln zł, na co największy wpływ miał wzrost kosztów zakupu energii elektrycznej na skutek wzrostu zakupionego wolumenu o 22% przy wyższych cenach o 16% niż w 2020 r. oraz ujęcie kosztów z tytułu wykonania obowiązku mocowego przez jednostki wytwórcze należące do spółek zależnych w związku z funkcjonowaniem od 1 stycznia 2021 r. Rynku Mocy.

Koszty działalności finansowej wyniosły 2 061 mln zł i były niższe o 46% w porównaniu do 2020 r., na co największy wpływ miały poniższe zdarzenia:

1.

ujęcie niższego kosztu z tytułu aktualizacji udziałów i akcji, który w 2021 r. wynika w głównej mierze z utworzenia odpisu z tytułu utraty wartości udziałów w Nowe Jaworzno Grupa TAURON w łącznej wysokości 1 764 mln zł oraz odwrócenia odpisu z tytułu utraty wartości udziałów w TAURON EKOENERGIA w wysokości 376 mln zł w skutek przeprowadzonych testów na utratę wartości,

2.

ujęcie niższego kosztu netto z tytułu aktualizacji wartości pożyczek, który w 2021 r. wynika głównie z odpisów w wysokości 329 mln zł pożyczek udzielonych spółce zależnej z Segmentu Wydobycie, które zostały na moment początkowy ujęte jako składnik aktywów finansowych dotknięty utratą wartości ze względu na ryzyko,

3.

ujęcie nadwyżki dodatnich różnic kursowych nad ujemnymi w wysokości 14 mln zł. Różnice te dotyczą w głównej mierze różnic kursowych związanych z zobowiązaniami Spółki z tytułu zadłużenia w EUR. W okresie porównywalnym, tj. 2020 r., Spółka ujmowała nadwyżkę ujemnych różnic kursowych nad dodatnimi w wysokości 303 mln zł.

Sytuacja majątkowa i finansowa Spółki

Poniższa tabela przedstawia roczne jednostkowe sprawozdanie z sytuacji finansowej Spółki sporządzone według MSSF.

Tabela nr 30. Roczne jednostkowe sprawozdanie z sytuacji finansowej Spółki sporządzone według MSSF (istotne pozycje)

Sprawozdanie z sytuacji finansowej

sporządzone według MSSF (mln zł)

Stan na dzień
31 grudnia 2020 r.

Stan na dzień
31 grudnia 2021 r.

Dynamika

(2021/2020)

AKTYWA

 

 

 

Aktywa trwałe

25 202

27 087

107%

Udziały i akcje

20 857

20 560

99%

Obligacje i pożyczki udzielone

4 234

5 936

140%

Aktywa obrotowe

3 844

4 393

114%

Zapasy

394

51

13%

Należności z tytułu dostaw i usług oraz pozostałe należności

1 383

2 868

207%

Obligacje i pożyczki udzielone

1 147

445

39%

Środki pieniężne i ich ekwiwalenty

643

440

68%

SUMA AKTYWÓW

29 046

31 480

108%

PASYWA

 

 

 

Kapitał własny

11 461

12 101

106%

Zobowiązania długoterminowe

13 075

10 245

78%

Zobowiązania z tytułu zadłużenia

12 118

9 801

81%

Zobowiązania krótkoterminowe

4 510

9 134

203%

Zobowiązania z tytułu zadłużenia

2 771

4 669

168%

Zobowiązania wobec dostawców i pozostałe

764

2 806

367%

SUMA PASYWÓW

29 046

31 480

108%

Na dzień 31 grudnia 2021 r. największy udział w sumie aktywów stanowiły aktywa trwałe (86%), gdzie dominującą pozycją jest wartość udziałów i akcji (65% udziału w sumie aktywów) oraz obligacje i pożyczki udzielone (19% w sumie aktywów).

Największy wpływ na spadek wartości udziałów i akcji do poziomu 20 559 mln zł miała aktualizacja wartości odpisów aktualizujących wartość udziałów i akcji w wyniku przeprowadzonych testów na utratę wartości udziałów i akcji w spółkach zależnych. Przeprowadzone na dzień 30 czerwca oraz 31 grudnia 2021 r. testy wykazały zasadność utworzenia odpisu w spółce Nowe Jaworzno Grupa TAURON (1 764) mln zł oraz odwrócenia odpisu  w spółce TAURON EKOENERGIA w kwocie 376 mln zł.

Według stanu na dzień 31 grudnia 2021 r. oraz na dzień 31 grudnia 2020 r. kapitał własny wynosił odpowiednio 38% i 39% wartości pasywów ogółem.

Zobowiązania Spółki z tytułu zadłużenia na dzień 31 grudnia 2021 r. dotyczyły:

1.   

obligacji wyemitowanych w ramach programu emisji obligacji w wysokości 6 551 mln zł, w tym obligacji hybrydowych podporządkowanych w wysokości 1 973 mln zł,

2.   

kredytów otrzymanych z konsorcjum banków w wysokości 1 861 mln zł,

3.   

kredytów otrzymanych z BGK w wysokości 999 mln zł,

4.   

pożyczek od jednostek powiązanych zaciągniętych w ramach Umowy o świadczenie usługi cash pool w wysokości 2 632 mln zł,

5.   

kredytów otrzymanych z EBI w wysokości 382 mln zł (wraz z odsetkami),

6.   

kredytów otrzymanych z Intensa Sanpaolo S.p.A. w wysokości 752 mln zł (wraz z odsetkami),

7.   

kredytów otrzymanych z SMBC Bank EU AG. w wysokości 499 mln zł (wraz z odsetkami),

8.   

pożyczki od spółki zależnej w wysokości 768 mln zł.

Ponadto zgodnie z MSSF 16 Leasing, w zobowiązaniach Spółki z tytułu zadłużenia ujęte jest również zobowiązanie z tytułu leasingu w wysokości 25 mln zł dotyczące prawa wieczystego użytkowania gruntu, najmu pomieszczeń biurowych i magazynowych, miejsc parkingowych oraz samochodów.

Sprawozdanie z przepływów pieniężnych

Poniższa tabela przedstawia sprawozdanie z przepływów pieniężnych sporządzone według MSSF.

Tabela nr 31. Sprawozdanie z przepływów pieniężnych sporządzone według MSSF (istotne pozycje)

Sprawozdanie z przepływów pieniężnych

sporządzone według MSSF (mln zł)

2020

2021

Dynamika (2021/2020)

PRZEPŁYWY ŚRODKÓW PIENIĘŻNYCH Z DZIAŁALNOŚCI OPERACYJNEJ

 

 

 

Zysk / (strata) przed opodatkowaniem

(3 190) 

236  

-7%

Korekty

4 096  

(486) 

-12%

Środki pieniężne netto z działalności operacyjnej

906

(250) 

-28%

PRZEPŁYWY ŚRODKÓW PIENIĘŻNYCH Z DZIAŁALNOŚCI INWESTYCYJNEJ

 

 

 

Nabycie udziałów i akcji

(691) 

(31) 

4%

Nabycie obligacji

-  

-  

-

Udzielenie pożyczek

(1 934) 

(1 567) 

81%

Wykup obligacji

-  

-  

-

Spłata udzielonych pożyczek

217 

324 

149%

Dywidendy otrzymane

1 082 

1 852 

171%

Odsetki otrzymane

227  

208 

92%

Środki pieniężne netto z działalności inwestycyjnej

(1 088) 

839

-77%

PRZEPŁYWY ŚRODKÓW PIENIĘŻNYCH Z DZIAŁALNOŚCI FINANSOWEJ

 

 

 

Wykup dłużnych papierów wartościowych

(60) 

(170) 

283%

Spłata kredytów / pożyczek

(4 402) 

(3 462) 

79%

Odsetki zapłacone

(380) 

(348) 

92%

Emisja dłużnych papierów wartościowych

1 000

-  

0%

Zaciągnięte kredyty

3 360  

2 000  

60%

Środki pieniężne netto z działalności finansowej

(512) 

(2 009) 

392%

Zwiększenie / (zmniejszenie) netto stanu środków pieniężnych i ich ekwiwalentów

(694) 

(1 420) 

205%

Różnice kursowe netto

3  

(3) 

-100%

Środki pieniężne na początek okresu

(49) 

(743) 

1516%

Środki pieniężne na koniec okresu

(743) 

(2 163) 

291%

Stan środków pieniężnych uzyskany z działalności operacyjnej, inwestycyjnej i finansowej Spółki za 2021 r., po uwzględnieniu stanu środków pieniężnych na początek okresu, wyniósł (2 163) mln zł. Ponadto, poziom środków pieniężnych prezentowanych w bilansie Spółki na koniec okresu jest wynikiem korekty środków pieniężnych, jaką stanowią salda pożyczek udzielonych i zaciągniętych realizowanych w ramach transakcji cash pool, ze względu na fakt, iż nie stanowią przepływów z działalności inwestycyjnej lub finansowej, służą głównie do zarządzania bieżącą płynnością finansową.

4.2.       Różnice pomiędzy wynikami finansowymi wykazanymi w raporcie rocznym a wcześniej publikowanymi prognozami wyników na dany rok
Zarząd Spółki nie publikował prognoz wyników TAURON na 2021 r. Decyzja ta wynikała z dużej zmienności rynku i znacznej ilości czynników wpływających na jego przewidywalność.

4.3.       Podstawowe wskaźniki finansowe oraz Alternatywne Pomiary Wyników
Poniższa tabela przedstawia podstawowe wskaźniki finansowe TAURON, które mogą stanowić istotne źródło informacji dla inwestorów o sytuacji finansowej i operacyjnej Spółki. Przedstawione poniżej Alternatywne Pomiary Wyników w rozumieniu Wytycznych ESMA dotyczących Alternatywnych Pomiarów Wyników, w ocenie Zarządu, prezentują dodatkowe informacje w zakresie wyników finansowych działalności Spółki. Stanowią one standardowe mierniki powszechnie stosowane w analizie finansowej, których przydatność przeanalizowano pod katem dostarczanej inwestorom informacji na temat sytuacji finansowej, efektywności finansowej oraz przepływów pieniężnych Spółki. W 2021 r. nie nastąpiły zmiany w metodologii wyznaczania poszczególnych wskaźników względem 2020 r., w związku z czym wartości wskaźników są porównywalne.

Tabela nr 32. Podstawowe wskaźniki finansowe TAURON

Wyszczególnienie

Definicja

2020

2021

Dynamika

(2021/2020)

Rentowość brutto

Wynik przed opodatkowaniem / przychody ze sprzedaży

(28,1)%

1,3%

-

Rentowość netto

Wynik netto / przychody ze sprzedaży

(28,7)%

1,4%

-

Rentowność kapitałów własnych

Wynik netto / kapitał własny na koniec okresu

(28,4)%

2,1%

-

Rentowność aktywów

Wynik netto / suma aktywów

(11,2)%

0,8%

-

EBIT (mln zł)

Wynik z działalności operacyjnej

(910)

45

-

Marża EBIT

EBIT / przychody ze sprzedaży

(8,0)%

0,2%

-

EBITDA (mln zł)

Wynik z działalności operacyjnej przed amortyzacją

(895)

57

-

Marża EBITDA

EBITDA / przychody ze sprzedaży

(7,9)%

0,3%

-

Wskaźnik płynności bieżącej

Aktywa obrotowe / zobowiązania krótkoterminowe

0,85

0,48

117%

Wyższy poziom wyniku EBIT osiągnięty przez Spółkę w 2021 r. w porównaniu do 2020 r. wynika głównie z tytułu konieczności utworzenia w 2020 r. rezerwy na umowę rodzącą obciążenia, tj. wieloletnią umowę zakupu energii elektrycznej wytwarzanej w bloku 910 MW w Jaworznie w kwocie 1 110 mln zł.

Na wartość wyniku finansowego przed opodatkowaniem oraz netto w 2021 r. miały wpływ utworzone i rozwiązane odpisy aktualizujące wartość udziałów i akcji w spółkach zależnych oraz aktualizacja wartości udzielonych pożyczek.

Poziom wyniku operacyjnego jest charakterystyczny dla spółki prowadzącej działalność związaną z zarządzaniem holdingiem (koszty związane z zarządzaniem Grupą Kapitałową TAURON ujęte są w działalności operacyjnej, natomiast przychody uzyskiwane z dywidend są odnoszone do działalności finansowej).

Zdolność Spółki do regulowania zobowiązań w 2021 r. nie była zagrożona.

4.4.       Zasady sporządzenia rocznego sprawozdania finansowego
Sprawozdanie finansowe TAURON zostało sporządzone zgodnie z MSSF zatwierdzonymi przez UE.

MSSF obejmują standardy i interpretacje zaakceptowane przez Radę Międzynarodowych Standardów Rachunkowości oraz Komitet ds. Interpretacji Międzynarodowych Standardów Sprawozdawczości Finansowej.

Sprawozdanie finansowe TAURON zostało sporządzone przy założeniu kontynuowania działalności gospodarczej przez TAURON w dającej się przewidzieć przyszłości, tj. w okresie nie krótszym niż 1 rok od dnia bilansowego. Na dzień zatwierdzenia do publikacji sprawozdania finansowego TAURON nie stwierdza się istnienia okoliczności wskazujących na zagrożenie kontynuowania działalności przez TAURON.

Zasady (polityka) rachunkowości zastosowane do sporządzenia sprawozdania finansowego TAURON zostały przedstawione w poszczególnych notach sprawozdania finansowego TAURON.

5.         ANALIZA SYTUACJI FINANSOWO-MAJĄTKOWEJ GRUPY KAPITAŁOWEJ TAURON
5.1.       Wyniki finansowe Grupy Kapitałowej TAURON

Poniższy rysunek przedstawia wyniki EBITDA Grupy Kapitałowej TAURON w latach 2012-2021.

Rysunek nr 47. EBITDA Grupy Kapitałowej TAURON w latach 2012-2021



Poniższa tabela przedstawia wyniki EBITDA Grupy Kapitałowej TAURON w podziale na poszczególne segmenty działalności za lata 2019-2020. Dane dla poszczególnych segmentów nie obejmują wyłączeń konsolidacyjnych.

Tabela nr 33. Wyniki EBITDA Grupy Kapitałowej TAURON w podziale na Segmenty działalności w latach 2020-2021

EBITDA

(mln zł)

2020

2021

Dynamika

(2021/2020)

Zmiana

(2021-2020)

Wydobycie

(157)

(130)

83%

27

Wytwarzanie

344

1 375

400%

1 031

OZE

297

376

127%

79

Dystrybucja

3 023

2 967

98%

(56)

Sprzedaż

683

(524)

-

(1 207)

Pozostała działalność

229

208

91%

(21)

Pozycje nieprzypisane

(193)

(120)

62%

73

EBITDA Razem

4 226

4 152

98%

(74)

Poniższy rysunek przedstawia strukturę EBITDA Grupy Kapitałowej TAURON w latach 2020-2021.

Rysunek nr 48. Struktura EBITDA Grupy Kapitałowej TAURON w latach 2020-2021



Największy udział w EBITDA Grupy Kapitałowej TAURON mają Segmenty Dystrybucja, Wytwarzanie oraz OZE.

Poniższy rysunek przedstawia zmianę wyniku EBITDA Grupy Kapitałowej TAURON w latach 2020-2021.

Rysunek nr 49. Zmiana EBITDA Grupy Kapitałowej TAURON w latach 2020-2021



5.2.       Wyniki finansowe Grupy Kapitałowej TAURON według Segmentów działalności
Segment Wydobycie

Poniższa tabela przedstawia wyniki Segmentu Wydobycie w latach 2020-2021.

Tabela nr 34. Wyniki Segmentu Wydobycie w latach 2020-2021

Wyszczególnienie

(mln zł)

2020

2021

Dynamika (2021/2020)

Zmiana

(2021-2020)

Przychody ze sprzedaży

1 052

1 467

139%

415

węgiel - sortymenty grube i średnie

236

393

167%

157

węgiel energetyczny

769

995

129%

226

pozostałe przychody

47

78

166%

31

EBIT

(887)

(458)

-

429

Amortyzacja i odpisy

730

328

45%

-402

EBITDA

(157)

(130)

-

27

W 2021 r. przychody ze sprzedaży w Segmencie Wydobycie były wyższe o 39% w porównaniu do 2020 r. za sprawą wyższego wolumenu sprzedanego węgla, co wynikało z wyższej produkcji węgla handlowego realizowanego przez zakłady górnicze TAURON Wydobycie oraz wyższego zapotrzebowania na węgiel na rynku krajowym. Wzrost produkcji zanotowano w ZG Sobieski, co wynikało z korzystniejszego układu frontów ścianowych niż to miało miejsce w 2020 r. Mniejsze wydobycie w ZG Janina było spowodowane eksploatacją ścian o mniejszych zasobach, natomiast w ZG Brzeszcze z powodu likwidacji jednej ze ścian oraz opóźnieniu w uruchomieniu kolejnej.

EBITDA oraz EBIT Segmentu Wydobycie w 2021 r. ukształtowały się na poziomie wyższym niż w 2020 r. Na poziom uzyskanych wyników wpłynęły następujące czynniki:

1.   

wzrost wolumenu sprzedaży węgla energetycznego o 34%,

2.   

wzrost średniej ceny węgla o 3% tj. z 250,37 zł/Mg do 258,84 zł/Mg, na co główny wpływ ma wzrost ceny sortymentów grubych o 9% przy jednoczesnym spadku ceny pozostałych sortymentów,

3.   

otrzymanie dofinansowania w ramach rządowego programu tarczy antykryzysowej w 2020 r.,

4.   

pozostałe – głównie jako efekt ujęcia w 2020 r. w aktywach bilansu części wyprodukowanego węgla, natomiast sprzedanego i ujętego w wyniku w 2021 r.

Ponadto na wyższy wynik EBIT ma wpływ niższy odpis aktualizujący niż w 2020 r.

Grupa Kapitałowa TAURON rozpoznała w wynikach 2020 r. utworzenie odpisów aktualizujących z tytułu utraty wartości bilansowej jednostek generujących przepływy pieniężne (CGU) wchodzących w skład Segmentu Wydobycie, których łączny wpływ na obciążenie wyniku operacyjnego Segmentu Wydobycie w 2021 r. wyniósł 185 mln zł co jest wartością niższą aniżeli ujęto w 2020 r., tj. 560 mln zł.

Poniższy rysunek przedstawia dane finansowe Segmentu Wydobycie za lata 2020-2021.

Rysunek nr 50. Dane finansowe Segmentu Wydobycie za lata 2020-2021



Poniższy rysunek przedstawia wynik EBITDA Segmentu Wydobycie wraz z istotnymi czynnikami wpływającymi na zmianę r/r.

Rysunek nr 51. Wynik EBITDA Segmentu Wydobycie



Główne inwestycje

W Segmencie Wydobycie w 2021 r. poniesiono łącznie 276 mln zł nakładów inwestycyjnych, w tym na następujące projekty inwestycyjne:

1.   

89 mln zł na nakłady odtworzeniowo modernizacyjne,

2.   

10 mln zł na budowę szybu „Grzegorz”,

3.   

169 mln zł nakłady na przygotowanie przyszłej produkcji.

Pozostałe nakłady w Segmencie Wydobycie ponoszone są na przygotowanie i obsługę wydobycia (głównie zakup maszyn i urządzeń, drążenie wyrobisk, przygotowanie ścian).

Segment Wytwarzanie

Poniższa tabela przedstawia wyniki Segmentu Wytwarzanie w latach 2020-2021.

Tabela nr 35. Wyniki Segmentu Wytwarzanie w latach 2020-2021

Wyszczególnienie

(mln zł)

2020

2021

Dynamika (2021/2020)

Zmiana

(2021-2020)

Przychody ze sprzedaży

4 522

9 819

217%

5 297

energia elektryczna

3 471

7 298

210%

3 827

ciepło

884

1 006

114%

122

prawa majątkowe ze świadectw pochodzenia energii elektrycznej

117

177

151%

60

usługi – Rynek Mocy

-

642

-

642

uprawnienia do emisji gazów cieplarnianych

-

654

-

654

pozostałe przychody

50

42

84%

-8

EBIT

-3 238

-25

1%

3 213

Amortyzacja i odpisy

3 582

1 400

39%

-2 182

EBITDA

344

1 375

400%

1 031

W 2021 r. przychody ze sprzedaży w Segmencie Wytwarzanie były wyższe o 117% w porównaniu do 2020 r., głównie ze względu na wyższe przychody ze sprzedaży energii elektrycznej (wyższy wolumen sprzedaży oraz cena sprzedaży), ciepła, jak również uzyskanie przychodów z Rynku Mocy oraz sprzedaży uprawnień do emisji CO2.

Wyniki EBITDA oraz EBIT Segmentu Wytwarzanie w 2021 r. ukształtowały się na poziomie wyższym niż w 2020 r. Na poziom uzyskanych wyników wpłynęły następujące czynniki:

1.   

rozpoczęcie funkcjonowania Rynku Mocy od dnia 1 stycznia 2021 r.,

2.   

brak uwzględnienia w katalogu usług systemowych od 2021 r. usług Operacyjnej Rezerwy Mocy i Interwencyjnej Rezerwy Zimnej, z których TAURON Wytwarzanie uzyskiwała przychody w 2020 r.,

3.   

realizacja wyższej marży na energii elektrycznej w tym wpływ oddania do eksploatacji bloku 910 MW w Jaworznie w listopadzie 2020 r.,

4.   

realizacja transakcji związanych z uprawnieniami do emisji CO2:

 

1)  

w związku z opóźnieniem oddania do eksploatacji bloku 910 MW w Jaworznie i w konsekwencji niższą produkcją, w portfelu Nowe Jaworzno Grupa TAURON powstała istotna nadwyżka uprawnień zakontraktowanych na potrzeby spełnienia obowiązku umorzenia za 2020 r. ponad faktyczne zapotrzebowanie. W konsekwencji Grupa Kapitałowa TAURON dokonała w marcu 2021 r. poniższych transakcji:

 

 

a)   

restrukturyzacji ww. portfela uprawnień do emisji CO2, w odniesieniu do wolumenu 3 258 tys. EUA z terminem odbioru w marcu 2021 r. W wyniku dokonanej analizy nowych przesłanek i okoliczności, Spółka dokonała zmiany intencji odnośnie powyższych uprawnień do emisji CO2 i podjęła decyzję o dokonaniu ich rolowania z zawarciem nowych kontraktów z terminami dostawy w marcu 2022 r., 2023 r. i 2024 r. Jednocześnie te transakcje dokonane zostały po cenach wyższych niż zakup pierwotnie zakontraktowany, przez co wpłyną na zwiększenie kosztów utworzenia przez Grupę Kapitałową TAURON rezerwy na zobowiązania z tytułu emisji CO2 za 2021 r. i kolejne lata obrotowe. W wyniku powyższego Grupa Kapitałowa TAURON ocenia, iż łączny wpływ restrukturyzacji na jej wyniki operacyjne w latach 2021-2023 nie będzie znaczący,

 

 

b)  

odsprzedaży posiadanych uprawnień do emisji CO2 w ilości 691 tys. EUA, które również stanowiły nadwyżkę ponad potrzeby umorzeniowe spółki zależnej za 2020 r. w związku z opóźnieniem do eksploatacji bloku 910 MW w Jaworznie,

 

2)  

w I kwartale 2020 r. Grupa Kapitałowa TAURON zdecydowała o zmianie strategii zabezpieczenia potrzeb umorzeniowych Segmentu Wytwarzanie, polegającej na jednorazowej zamianie kontraktów giełdowych z datą dostawy w grudniu 2020 r. na kontrakty pozagiełdowe z datą dostawy w marcu 2021 r. Decyzja o zmianie strategii została podjęta biorąc pod uwagę aktualne okoliczności rynkowe trudne do przewidzenia z chwilą zawierania transakcji. Realizując powyższą zmianę strategii, Spółka odsprzedała pozycję terminową z datą dostawy w grudniu 2020 r. posiadaną na giełdzie (zawarła transakcję przeciwstawną na giełdzie), równocześnie dokonując zakupu tego samego wolumenu w kontraktach z datą dostawy w marcu 2021 r. od kontrahentów na rynku pozagiełdowym.

5.   

W związku z postojem bloku 910 MW w Jaworznie planowanym do dnia 29 kwietnia 2022 r., uwzględniając bieżącą sytuację na rynku energii elektrycznej w Polsce oraz najnowsze prognozy ceny energii elektrycznej na rynku hurtowym Grupa Kapitałowa TAURON rozpoznała na dzień bilansowy 31 grudnia 2021 r. rezerwę krótkoterminową na umowę rodzącą obciążenia w kwocie 289 mln zł. Utworzona rezerwa została wyliczona przy założeniu zakupu przez Grupę Kapitałową TAURON w zakontraktowanym wolumenie 1,7 TWh energii elektrycznej, która w związku z postojem bloku 910 MW w Jaworznie nie zostanie wyprodukowana w ramach własnej produkcji.

Ponadto na wynik EBIT miało wpływ ujęcie odpisów aktualizujących.

W 2021 r. Grupa Kapitałowa TAURON rozpoznała w wynikach utworzenie odpisów aktualizujących z tytułu utraty wartości bilansowej jednostek generujących przepływy pieniężne (CGU) wchodzących w skład Segmentu Wytwarzanie, których łączny wpływ na obciążenie wyniku operacyjnego Segmentu wyniósł 953 mln zł.

Poniższy rysunek przedstawia dane finansowe Segmentu Wytwarzanie za lata 2020-2021.

Rysunek nr 52. Dane finansowe Segmentu Wytwarzanie za lata 2020-2021



Poniższy rysunek przedstawia wynik EBITDA Segmentu Wytwarzanie wraz z istotnymi czynnikami wpływającymi na zmianę r/r.

Rysunek nr 53. Wynik EBITDA Segmentu Wytwarzanie



Główne inwestycje

W Segmencie Wytwarzanie w 2021 r. poniesiono łącznie 240 mln zł nakładów inwestycyjnych, w tym na następujące przedsięwzięcia inwestycyjne:

1.   

26 mln zł na budowę bloku energetycznego o mocy 910 MWe w Jaworznie,

2.   

22 mln zł dostosowanie jednostek wytwórczych TAURON Wytwarzanie do Konkluzji BAT,

3.   

106 mln zł na nakłady odtworzeniowe i komponenty remontowe w TAURON Wytwarzanie,

4.   

20 mln zł na przyłączenie nowych obiektów,

5.   

22 mln zł na utrzymanie sieci ciepłowniczej.

Oprócz powyższych inwestycji zakończona została realizacja inwestycji w EC Stalowej Woli z udziałem partnera strategicznego PGNiG. Poniesione nakłady inwestycyjne na projekt (bez kosztów finansowych) wynoszą 1,4 mld zł.

Segment Odnawialne Źródła Energii

Poniższa tabela przedstawia wyniki Segmentu OZE w latach 2020-2021.

Tabela nr 36. Wyniki Segmentu OZE w latach 2020-2021

Wyszczególnienie

(mln zł)

2020

2021

Dynamika (2021/2020)

Zmiana

(2021-2020)

Przychody ze sprzedaży

616

661

107%

45

energia elektryczna

306

372

122%

66

świadectwa pochodzenia energii

310

275

89%

(35)

pozostałe przychody

0,1

14

140

14

EBIT

146

224

153%

78

Amortyzacja i odpisy

151

152

101%

1

EBITDA

297

376

127%

80

EBITDA oraz EBIT Segmentu OZE w 2021 r. ukształtowały się na poziomie niższym niż w 2020 r. Na poziom uzyskanych wyników wpłynęły następujące czynniki:

1.   

wyższa marża na sprzedaży energii elektrycznej, głównie ze względu na wyższą cenę, wyższą produkcję przez elektrownie wodne co zostało częściowo zniwelowane przez niższą produkcję z farm wiatrowych,

2.   

wyższe przychody ze świadectw pochodzenia energii elektrycznej, co jest efektem wzrostu rynkowych cen praw majątkowych skompensowanego przez niższy wolumen ich sprzedaży w efekcie braku wsparcia w 2021 r. dla elektrowni wodnych oraz farmy wiatrowej Zagórze zgodnie z zapisami prawa energetycznego, oraz niższy wolumenu produkcji przez pozostałe farmy wiatrowe w stosunku do uzyskanego w 2020 r.,

3.   

rozpoczęcie funkcjonowania Rynku Mocy od dnia 1 stycznia 2021 r. i uzyskanie przychodów z tego tytułu,

4.   

niższe koszty stałe w efekcie ujęcia w kosztach czerwca 2020 r. rezerwy z tytułu podatku od nieruchomości w wyniku orzeczenia Trybunału Konstytucyjnego z lipca 2020 r. w zakresie konstytucyjności definicji budowli.

Poniższy rysunek przedstawia dane finansowe Segmentu OZE za lata 2020-2021.

Rysunek nr 54. Dane finansowe Segmentu OZE za lata 2020-2021



Poniższy rysunek przedstawia wynik EBITDA Segmentu OZE wraz z istotnymi czynnikami wpływającymi na zmianę r/r.

Rysunek nr 55. Wynik EBITDA Segmentu OZE



Główne inwestycje

W Segmencie OZE w 2021 r. poniesiono łącznie 90 mln zł nakładów inwestycyjnych, w tym na następujące przedsięwzięcia inwestycyjne:

1.   

52 mln zł na budowę FW Piotrków,

2.   

15 mln zł na budowę farmy PV Choszczno,

3.   

8 mln zł na budowę farmy FW Majewo.

Segment Dystrybucja

Poniższa tabela przedstawia wyniki Segmentu Dystrybucja w latach 2020-2021.

Tabela nr 37. Wyniki Segmentu Dystrybucja w latach 2020-2021

Wyszczególnienie

(mln zł)

2020

2021

Dynamika
(2021/2020)

Zmiana
(2021-2020)

Przychody ze sprzedaży

6 866

7 099

103%

233

usługi dystrybucyjne i handlowe

6 577

6 772

103%

195

opłaty przyłączeniowe

83

83

100%

-

przychody z tytułu kolizji energetycznych

37

68

184%

31

obsługa oświetlenia

50

53

106%

3

pozostałe przychody (nielegalny pobór, usługi budowalno-montażowe, serwisowe, towary i materiały)

118

124

105%

5

EBIT

1 857

1 767

95%

-90

Amortyzacja i odpisy

1 166

1 200

103%

34

EBITDA

3 023

2 967

98%

-56

W 2021 r. Segment Dystrybucja, w porównaniu z 2020 r., zanotował wzrost przychodów o 3% oraz spadki na poziomie EBIT i EBITDA odpowiednio: o 5% i 2%. Na zmianę uzyskanych wyników wpłynęły następujące czynniki:

1.   

spadek średniej stawki sprzedaży usługi dystrybucyjnej do odbiorców końcowych,

2.   

wzrost dostaw ogółem o 3 706 GWh, w tym do odbiorców końcowych o 3 389 GWh we wszystkich grupach taryfowych, przede wszystkim w A i B w efekcie odbudowy gospodarki po pandemii COVID-19,

3.   

niższe koszty zakupu usług przesyłowych i dystrybucyjnych,

4.   

wzrost pozostałych przychodów związanych z działalnością dystrybucyjną, tj. z tytułu ponadumownego poboru energii biernej, kolizji energetycznych i przekroczenia mocy,

5.   

spadek kosztów zakupu energii na pokrycie różnicy bilansowej będący efektem niższego wolumenu, niższej ceny zakupu przy jednoczesnym wzroście doszacowania,

6.   

rozwiązanie w 2020 r. rezerwy na wypłatę ekwiwalentu za energię elektryczną,

7.   

wzrost pozostałych kosztów stałych, w tym kosztów pracy w efekcie podpisanych porozumień płacowych, kosztów podatków od majątku sieciowego wynikający z przyrostu wartości majątku w efekcie prowadzonych inwestycji, wyższych kosztów usług podwykonawczych kupowanych z rynku.

Poniższy rysunek przedstawia dane finansowe Segmentu Dystrybucja za lata 2020-2021.

Rysunek nr 56. Dane finansowe Segmentu Dystrybucja za lata 2020-2021



Poniższy rysunek przedstawia wynik EBITDA Segmentu Dystrybucja wraz z istotnymi czynnikami wpływającymi na zmianę r/r.

Rysunek nr 57. Wynik EBITDA Segmentu Dystrybucja



Główne inwestycje

W Segmencie Dystrybucja w 2021 r. poniesiono łącznie 2 044 mln zł nakładów inwestycyjnych. Główne kierunki inwestowania to:

1.   

1 011 mln zł na inwestycje związane z przyłączeniem nowych odbiorców,

2.   

877 mln zł na inwestycje związane z modernizacją i odtworzeniem sieci,

3.   

38 mln zł na budowę systemu łączności dyspozytorskiej.

Ponadto, w 2021 r. poniesiono również nakłady w łącznej wysokości ok. 114 mln zł na: łączność i informatykę, budynki i budowle, środki transportu.

Segment Sprzedaż

Poniższa tabela przedstawia wyniki Segmentu Sprzedaż w latach 2020-2021.

Tabela nr 38. Wyniki Segmentu Sprzedaż w latach 2020-2021

Wyszczególnienie

(mln zł)

2020

2021

Dynamika (2021/2020)

Zmiana

(2021-2020)

Przychody ze sprzedaży

17 250

24 134

140%

6 884

energia elektryczna, w tym:

11 686

16 348

140%

4 662

przychody ze sprzedaży detalicznej energii elektrycznej

9 575

10 315

108%

740

uprawnienia do emisji gazów cieplarnianych

340

2 107

620%

1 768

paliwa

1 754

1 896

108%

142

usługa dystrybucyjna (przeniesiona)

3 243

3 302

102%

59

usługa oświetlenia ulicznego

120

123

103%

3

pozostałe przychody, w tym usługi handlowe

107

358

335%

251

Rekompensaty

66

(9)

-

(75)

EBIT

642

(564)

-

(1 206)

Amortyzacja i odpisy

42

41

98%

(1)

EBITDA

683

(524)

-

(1 207)

W 2021 r. przychody ze sprzedaży w Segmencie Sprzedaż były wyższe o 40% w porównaniu z 2020 r., głównie z uwagi na wyższe przychody ze sprzedaży energii elektrycznej (wyższa cena oraz wolumen sprzedaży energii elektrycznej) oraz sprzedaż uprawnień do emisji CO2 jaka miała miejsce w roku 2021 r. głównie na potrzeby umorzeniowe spółek wytwórczych.

Wyniki EBITDA oraz EBIT Segmentu Sprzedaż w 2021 r. ukształtowały się na poziomie wyższym niż w 2020 r. Na poziom uzyskanych wyników wpłynęły następujące czynniki:

1.   

niższa uzyskana marża na sprzedaży energii elektrycznej, co jest wypadkową:

 

1)  

wyższych kosztów zakupu energii elektrycznej, w tym w ramach realizacji kontraktu na zakup energii elektrycznej z bloku 910 MW w Jaworznie,

 

2)  

uzyskaniu wyższej ceny sprzedaży energii elektrycznej,

 

3)  

wyższych kosztów praw majątkowych głównie z uwagi na wyższą cenę zakupu certyfikatów zielonych (PMOZE),

 

4)  

wyższego wolumen z uwagi na wzrost sprzedaży energii elektrycznej, w tym do odbiorców końcowych,

 

5)  

wyższego wolumenu oraz wyższych przychodów z opłat stałych handlowych,

2.   

niższa marża na sprzedaży gazu na skutek wzrostu ceny zakupu gazu przy wyższym wolumenie jego sprzedaży,

3.   

wyższa marża na sprzedaży uprawnień do emisji CO2,

4.   

niższa wartość ujętych odpisów aktualizujących należności głównie na skutek utworzenia w I półroczu 2020 r. zwiększonego odpisu w efekcie wprowadzonych obostrzeń i niepewności co do sytuacji finansowej kontrahentów spółek Segmentu Sprzedaż,

5.   

pozostałe.

Poniższy rysunek przedstawia dane finansowe Segmentu Sprzedaż za lata 2020-2021.

Rysunek nr 58. Dane finansowe Segmentu Sprzedaż za lata 2020-2021



Poniższy rysunek przedstawia wynik EBITDA Segmentu Sprzedaż wraz z istotnymi czynnikami wpływającymi na zmianę r/r.

Rysunek nr 59. Wynik EBITDA Segmentu Sprzedaż



 

Główne inwestycje

W Segmencie Sprzedaż w 2021 r. poniesiono łącznie 82 mln zł nakładów inwestycyjnych, głównie przez spółkę TAURON Nowe Technologie na działalność związaną z utrzymaniem i rozwojem oświetlenia ulicznego w kwocie 56 mln zł oraz budowę silników gazowych 20 mln zł.

Pozostała działalność

Poniższa tabela przedstawia wyniki Pozostałej działalności w latach 2020-2021.

Tabela nr 39. Wyniki Pozostałej działalności w latach 2020-2021

Wyszczególnienie
(mln zł)

2020

2021

Dynamika

(2021/2020)

Zmiana (2021/2020)

Przychody ze sprzedaży

1 114

1 177

106%

63

usługi obsługi klienta

237

250

106%

13

usługi wsparcia

512

545

106%

33

Kamień i pochodne

104

119

114%

15

biomasa

156

113

72%

-43

pozostałe przychody

104

149

143%

45

EBIT

136

92

68%

-44

Amortyzacja i odpisy

93

116

125%

23

EBITDA

229

208

91%

-21

Przychody ze sprzedaży spółek Segmentu Pozostała działalność w 2021 r. osiągnęły poziom wyższy od zrealizowanego w 2020 r. o 6%, czego główną przyczyną jest większa ilość usług wsparcia zrealizowanych na potrzeby spółek Grupy Kapitałowej TAURON, wyższa sprzedaż kamienia i jego pochodnych w wyniku większego zapotrzebowania ze strony energetyki na ten produkt oraz sprzedaż pozostałych usług, w tym m.in. ubocznych produktów spalania i wydobycia oraz energii.

Poniższy rysunek przedstawia dane finansowe spółek Pozostałej działalności na lata 2020-2021.

Rysunek nr 60. Dane finansowe spółek Pozostałej działalności za lata 2020-2021



Główne inwestycje

W spółkach Pozostałej działalności wielkość nakładów inwestycyjnych poniesionych w 2021 r. wyniosła łącznie 200 mln zł i są to głównie nakłady związane z inwestycjami IT, w tym 98 mln zł na projekt budowy internetu szerokopasmowego w ramach POPC III.

5.3.       Charakterystyka struktury aktywów i pasywów skonsolidowanego sprawozdania z sytuacji finansowej
Poniższa tabela przedstawia strukturę rocznego skonsolidowanego sprawozdania z sytuacji finansowej.

Tabela nr 40. Struktura rocznego skonsolidowanego sprawozdania z sytuacji finansowej

Skonsolidowane sprawozdanie z sytuacji finansowej

Stan na dzień 31 grudnia 2020 r.

Stan na dzień 31 grudnia 2021 r.

AKTYWA

 

 

Aktywa trwałe

84,6%

84,5%

Aktywa obrotowe

15,4%

15,5%

SUMA AKTYWÓW

100,0%

100,0%

PASYWA

 

 

Kapitał własny przypadający akcjonariuszom jednostki dominującej

39,9%

41,2%

Udziały niekontrolujące

2,2%

0,1%

Kapitał własny ogółem

42,1%

41,2%

Zobowiązania długoterminowe

40,0%

34,0%

Zobowiązania krótkoterminowe

17,9%

24,8%

Zobowiązania razem

57,9%

58,8%

SUMA PASYWÓW

100,0%

100,0%

Zobowiązania finansowe

11 516

10 944

Zobowiązania finansowe netto

10 595

10 129

Wskaźnik dług netto/EBITDA

2,5x

2,4x

Wskaźnik płynności bieżącej

0,86

0,63

Poniższe rysunki przedstawiają strukturę aktywów i pasywów.

Rysunek nr 61. Struktura aktywów



Rysunek nr 62. Struktura pasywów



W strukturze aktywów według stanu na dzień 31 grudnia 2021 r., podobnie jak w 2020 r., największy udział 84,5% ma wartość aktywów trwałych, który jest niższy o 0,1 pp. niż w ubiegłym roku.

W strukturze pasywów, według stanu na dzień 31 grudnia 2021 r. największy udział 58,8% mają zobowiązania, których udział wzrósł o 0,9 pp.

Poziom zadłużenia Grupy Kapitałowej TAURON utrzymuje się na bezpiecznym poziomie, na co wskazuje poziom wskaźnika zadłużenia będący poniżej wartości ustalonej z instytucjami finansującymi działalności Grupy Kapitałowej TAURON. Wskaźnik płynności bieżącej oraz wskaźnik zadłużenia netto do EBITDA utrzymują się na bezpiecznym poziomie.

Poniższy rysunek przedstawia wskaźnik płynności bieżącej i zadłużenie finansowe netto/EBITDA w latach 2020-2021.

Rysunek nr 63. Wskaźnik płynności bieżącej i zadłużenie finansowe netto/EBITDA w latach 2020-2021



Poniższa tabela przedstawia roczne skonsolidowane sprawozdanie z sytuacji finansowej - aktywa.

Tabela nr 41. Roczne skonsolidowane sprawozdanie z sytuacji finansowej - aktywa (istotne pozycje)1

Sprawozdanie z sytuacji finansowej

(mln zł)

Stan na dzień

31 grudnia 2020 r.

Stan na dzień

31 grudnia 2021 r.

Dynamika (2021/2020)

AKTYWA

 

 

 

Aktywa trwałe

33 585

33 855

101%

Rzeczowe aktywa trwałe

29 505

29 174

99%

Aktywa obrotowe

6 111

6 220

102%

Środki pieniężne i ich ekwiwalenty

921

815

88%

Aktywa trwałe zaklasyfikowane jako przeznaczone do sprzedaży

74

10

14%

SUMA AKTYWÓW

39 696

40 064

101%

1Ze względu na ograniczoną porównywalność wcześniejszych okresów dane prezentowane są w perspektywie dwuletniej. Dane obejmujące wcześniejsze okresy zostały przedstawione w pkt 5.8. niniejszego sprawozdania.

Na dzień 31 grudnia 2021 r. sprawozdanie z sytuacji finansowej Grupy Kapitałowej TAURON wykazuje wyższą o 3% sumę bilansową.

Poniższe rysunki przedstawiają zmianę stanu aktywów i aktywów obrotowych.

 Rysunek nr 64. Zmiana stanu aktywów



Rysunek nr 65. Zmiana stanu aktywów obrotowych



Największą pozycję aktywów na koniec grudnia 2021 r. stanowią aktywa trwałe, których udział wynosi 84,5% wartości sumy bilansowej. W porównaniu do stanu na koniec 2020 r. wartość aktywów trwałych jest wyższa o 270 mln,  tj. o 3%, na co wpływ miały następujące czynniki:

1.   

rzeczowe aktywa trwałe - spadek o 1% jest wypadkową ujętego odpisu aktualizującego dotyczącego niefinansowych aktywów trwałych będącego wynikiem testów na utratę wartości aktywów przeprowadzonych na dzień 30 czerwca 2021 r. i 31 grudnia 2021 r., a także wzrostu wartości rzeczowych aktywów trwałych w wyniku realizowanych inwestycji w spółkach Grupy Kapitałowej TAURON,

2.   

świadectwa pochodzenia energii i prawa do emisji gazów do umorzenia - spadek o 11%, co jest wypadkową reklasyfikacji świadectw pochodzenia energii elektrycznej i uprawnień do emisji CO2 do aktywów obrotowych pod spełnienie obowiązku umorzenia ww. aktywów oraz nabycia świadectw pochodzenia energii pod obowiązek następnych lat,

3.   

instrumenty pochodne - wzrost o ponad 1 000%, co wynika ze zmiany cen instrumentów bazowych, tj. stóp procentowych, walut oraz towarów, w tym głównie uprawnień do emisji CO2,

4.   

pozostałe aktywa niefinansowe - wzrost o 152%, w efekcie wpłaconej zaliczki na środki trwałe w budowie, w tym związanych z budową farm wiatrowych,

5.   

aktywa z tytułu odroczonego podatku dochodowego - spadek o 8%.

Na wzrost wartości aktywów obrotowych o 98 mln zł, tj. o 2% miały wpływ następujące czynniki:

1.   

stan środków pieniężnych i ich ekwiwalentów - spadek o 12%. Informacja dotycząca przyczyn zmiany została przedstawiona w dalszej części niniejszego sprawozdania w pkt Przepływy pieniężne,

2.   

świadectwa pochodzenia energii i prawa do emisji CO2 do umorzenia - spadek o 85%, co jest wypadkową:

 

1)  

nabycia w I półroczu 2021 r. uprawnień do emisji CO2 pod obowiązek umorzenia za 2020 r.,

 

2)  

nabycia w ciągu 2021 r. uprawnień do emisji CO2 pod obowiązek umorzenia za 2021 r.,

 

3)  

nabycia lub rozpoznania wytworzonych we własnym zakresie w 2021 r. świadectw pochodzenia energii pod spełnienie obowiązku umorzenia praw majątkowych za 2020 r. lub 2021 r.,

 

4)  

reklasyfikacji do aktywów krótkoterminowych części posiadanych praw majątkowych i uprawnień do emisji CO2, pierwotnie ujętych w aktywach długoterminowych, a które zostały zreklasyfikowane w związku z przeznaczeniem ich na potrzeby bieżącego spełnienia obowiązku umorzenia ww. aktywów,

 

5)  

umorzenia praw majątkowych oraz uprawnień do emisji CO2 ­w związku z obowiązkiem wynikającym z przepisów prawa energetycznego,

3.   

zapasy - spadek o 38% głównie z uwagi na niższy poziom zapasów węgla w efekcie wyższego zapotrzebowania na skutek wyższej produkcji energii elektrycznej w okresie IV kwartału 2021 r.,

4.   

należności od odbiorców - wzrost o 34%,

5.   

należności z tytułu podatku dochodowego – wzrost o 381%,

6.   

należności z tytułu pozostałych podatków i opłat - spadek o 1%,

7.   

pozostałe aktywa finansowe - spadek o 38% głównie w efekcie spadku należności z tytułu rekompensat dla przedsiębiorstw obrotu,

8.   

pozostałe aktywa niefinansowe - wzrost o 35%, głównie w efekcie wyższych kosztów rozliczanych w czasie z tytułu ubezpieczeń majątkowych i deliktowych.

Poniższa tabela przedstawia roczne skonsolidowane sprawozdanie z sytuacji finansowej - pasywa.

Tabela nr 42. Roczne skonsolidowane sprawozdanie z sytuacji finansowej - pasywa (istotne pozycje)1

Sprawozdanie z sytuacji finansowej

(mln zł)

Stan na dzień

31 grudnia 2020 r.

Stan na dzień

31 grudnia 2021 r.

Dynamika

(2021/2020)

PASYWA

 

 

 

Kapitał własny przypadający akcjonariuszom jednostki dominującej

15 834

16 491

104%

Udziały niekontrolujące

893

33

4%

Kapitał własny ogółem

16 727

16 524

99%

Zobowiązania długoterminowe

15 867

13 634

86%

Zobowiązania z tytułu zadłużenia

13 171

10 947

83%

Zobowiązania krótkoterminowe

7 102

9 917

140%

Zobowiązania z tytułu zadłużenia

1 481

2 143

145%

Zobowiązania razem

22 969

23 551

103%

SUMA PASYWÓW

39 696

40 075

101%

1Ze względu na ograniczoną porównywalność wcześniejszych okresów dane prezentowane są w perspektywie dwuletniej. Dane obejmujące wcześniejsze okresy zostały przedstawione w pkt 5.8. niniejszego sprawozdania.

Poniższe rysunki przedstawiają zmianę stanu pasywów i kapitału własnego przypadającego akcjonariuszom większościowym.

Rysunek nr 66. Zmiana stanu pasywów



Rysunek nr 67. Zmiana stanu kapitału własnego przypadającego akcjonariuszom większościowym



W 2021 r. istotnym źródłem finansowania majątku był kapitał własny, którego udział w ogólnej sumie pasywów wyniósł 41,2%.

Poniższe rysunki przedstawiają zmianę stanu zobowiązań długoterminowych i krótkoterminowych.

Rysunek nr 68. Zmiana stanu zobowiązań długoterminowych



Rysunek nr 69. Zmiana stanu zobowiązań krótkoterminowych



Wartość zobowiązań długoterminowych Grupy Kapitałowej TAURON w 2021 r. zmniejszyła się o 2 244 mln zł, tj. o 14%, na co złożyły się następujące czynniki:

1.   

zobowiązania z tytułu zadłużenia - spadek  o 17%, w wyniku zaciągnięcia w 2021 r. kredytów o wartości 2 003 mln zł, aktualizacji wartości zadłużenia w walucie obcej w wyniku zmiany kursu walutowego na dzień 31 grudnia 2021 r. w stosunku do kursu z dnia 31 grudnia 2020 r. oraz reklasyfikacji części zobowiązań jako krótkoterminowych,

2.   

rezerwy na świadczenia pracownicze - spadek o 17% głownie w efekcie zmiany stopy dyskonta o 2,1 pp.

3.   

rezerwy na koszty demontażu środków trwałych i rekultywację terenu - spadek o 35%, głównie w efekcie zmiany stopy dyskonta,

4.   

rozliczenia międzyokresowe i dotacje rządowe - wzrost o 15%,

5.   

zobowiązania z tytułu odroczonego podatku dochodowego - wzrost o 68%,

6.   

instrumenty pochodne - wzrost o 57%, co wynika ze zmiany cen instrumentów bazowych, tj. stóp procentowych, walut oraz towarów, w tym głównie uprawnień do emisji CO2,

7.   

pozostałe zobowiązania finansowe i niefinansowe - spadek odpowiednio o 48% i 50%.

Wartość zobowiązań krótkoterminowych Grupy Kapitałowej TAURON uległa zwiększeniu o 2 806 mln zł, tj. o 40%, na co złożyły się głównie następujące czynniki:

1.   

zobowiązania z tytułu zadłużenia - wzrost o 45%, co jest związane z reklasyfikacją części długoterminowych zobowiązań finansowych, aktualizacją wartości obligacji wyemitowanych w walucie obcej w wyniku wzrostu kursu walutowego na dzień 31 grudnia 2021 r. w stosunku do kursu z dnia 31 grudnia 2020 r. oraz ze spłatą otrzymanych kredytów w kwocie 4 407 mln zł,

2.   

zobowiązania wobec dostawców - wzrost o 22% oraz zobowiązania inwestycyjne - spadek o 28%,

3.   

rezerwy na zobowiązania z tytułu świadectw pochodzenia energii i emisji CO2 - wzrost o 8%, co głównie wynika ze wzrostu cen świadectw zielonych (PMOZE) oraz uprawnień do emisji CO2 w 2021 r. w stosunku do cen 2020 r.,

4.   

pozostałe rezerwy - wzrost o 104%, co wynika głównie z utworzenia rezerwy na umowy rodzące obciążenia w związku z postojem bloku 910 MW w Jaworznie planowanym do dnia 29 kwietnia 2022 r.,

5.   

zobowiązania z tytułu podatku dochodowego - wzrost o 33%,

6.   

zobowiązania z tytułu podatków i opłat - wzrost o 53%, głównie w efekcie wyższych zobowiązań z tytułu podatku VAT,

7.   

instrumenty pochodne - wzrost o 272%, co wynika ze zmiany cen instrumentów bazowych, tj. stóp procentowych, walut oraz towarów, w tym głównie uprawnień do emisji CO2,

8.   

pozostałe zobowiązania niefinansowe - wzrost o 35% co wynika z wyższych nadpłat otrzymanych od klientów oraz przedpłat na poczet opłat przyłączeniowych.

Ponadto na dzień 31 grudnia 2021 r. Grupa Kapitałowa TAURON w pozycji Zobowiązania z tytułu nabycia udziałów niekontrolujących ujęła zobowiązanie wynikające z zawartej umowy  pomiędzy TAURON a Funduszem Inwestycji Infrastrukturalnych – Kapitałowym FIZAN na mocy której Spółka nabyła 176 000 udziałów w spółce zależnej Nowe Jaworzno Grupa TAURON reprezentujących 13,71% ogólnej liczby głosów na zgromadzeniu wspólników spółki Nowe Jaworzno Grupa TAURON za kwotę 1 061 mln zł. Przeniesienie tytułu do udziałów nastąpiło z chwilą zawarcia umowy.

5.4.       Omówienie wielkości ekonomiczno-finansowych ujawnionych w rocznym skonsolidowanym sprawozdaniu finansowym
Skonsolidowane sprawozdanie z całkowitych dochodów

Poniższa tabela przedstawia roczne skonsolidowane sprawozdanie z całkowitych dochodów. Ze względu na zmiany w segmentach i dla zachowania porównywalności, wyniki prezentowane są za 2 lata.

Tabela nr 43. Roczne sprawozdanie z całkowitych dochodów za lata 2020-20211

Sprawozdanie z całkowitych dochodów

(mln zł)

2020

2021

Dynamika (2021/2020)

Przychody ze sprzedaży

20 850

25 614

123%

Rekompensaty

66

(9)

-

Koszt własny sprzedaży

(22 842)

(24 820)

109%

Pozostałe przychody i koszty operacyjne

373

99

27%

Udział w zyskach wspólnych przedsięwzięć

16

32

200%

Zysk operacyjny

(1 537)

916

-

Koszty odsetkowe od zadłużenia

(286)

(368)

129%

Pozostałe przychody i koszty finansowe

(356)

127

-

Zysk/strata przed opodatkowaniem

(2 179)

675

-

Podatek dochodowy

6

(290)

-

Zysk/strata netto za okres

(2 173)

385

-

Całkowite dochody za okres

(2 362)

865

-

Zysk/strata przypadający:

 

 

 

Akcjonariuszom jednostki dominującej

(2 170)

338

-

Udziałom niekontrolującym

(3)

47

-

EBIT i EBITDA

 

 

 

EBIT

(1 537)

916

-

EBITDA

4 226

4 152

98%

1Ze względu na ograniczoną porównywalność wcześniejszych okresów dane prezentowane są w perspektywie dwuletniej. Dane obejmujące wcześniejsze okresy zostały przedstawione w pkt 5.8. niniejszego sprawozdania.

Poniższy rysunek przedstawia wyniki finansowe Grupy Kapitałowej TAURON za lata 2020-2021.

Rysunek nr 70. Wyniki finansowe Grupy Kapitałowej TAURON za lata 2020-2021



W 2021 r. Grupa Kapitałowa TAURON z prowadzonej działalności wypracowała przychody w kwocie 25 614 mln zł, tj. o 23% wyższe w porównaniu do wartości uzyskanych w 2020 r., co jest wypadkową następujących czynników:

1.   

wyższe o 22% przychody ze sprzedaży energii elektrycznej, co jest efektem wyższego wolumenu sprzedaży detalicznej energii elektrycznej (zarówno w segmencie biznesowym jak i masowym), uzyskanych wyższych cen energii elektrycznej głównie na rynku bilansującym i giełdowym oraz uzyskanych wyższych przychodów z opłat handlowych,

2.   

uzyskane przychody z usługi rynku mocy - w związku z realizacją przez spółki Grupy Kapitałowej TAURON będące dostawcami mocy na rzecz PSE obowiązku mocowego, realizowanego przez jednostki Rynku Mocy wchodzące w skład Grupy Kapitałowej TAURON,

3.   

wyższe o 3% przychody ze sprzedaży usług dystrybucyjnych i handlowych, co jest wypadkową wyższego wolumenu usługi dystrybucyjnej oraz spadku taryfy na 2021 r.,

4.   

wyższe o 14% przychody ze sprzedaży energii cieplnej w związku ze sprzedażą wyższego wolumenu w efekcie niższych temperatur r/r oraz wyższymi uzyskanymi cenami sprzedaży energii cieplnej,

5.   

wyższe o 70% przychody ze sprzedaży gazu głównie na skutek wyższych cen gazu oraz sprzedaży większego wolumenu z uwagi na niższe temperatury r/r i pozyskanie nowych klientów,

6.   

wyższe o 112% przychody ze sprzedaży węgla co jest wypadkową sprzedaży wyższego wolumenu oraz uzyskania wyższych cen.

Ponadto w I kwartale 2021 r. Grupa Kapitałowa TAURON uzyskała przychody ze sprzedaży uprawnień do emisji CO2 co jest następstwem:

1.   

przeprowadzonej restrukturyzacji uprawnień do emisji CO2 w ilości 3 258 tys. EUA w portfelu Nowe Jaworzno Grupa TAURON. W wyniku dokonanej analizy nowych przesłanek i okoliczności, Spółka dokonała zmiany intencji odnośnie powyższych uprawnień do emisji CO2 i podjęła decyzję o dokonaniu ich rolowania z zawarciem nowych kontraktów z terminami dostawy w marcu 2022, 2023 i 2024. W związku z faktem, iż pierwotne kontrakty nie zostały rozliczone przez fizyczną dostawę, Spółka ujęła kontrakty zgodnie z MSSF 9 Instrumenty finansowe w wartości godziwej pod datą zmiany osądu, tj. w marcu 2021 r., a następnie ujęła wynik z rozliczenia instrumentów, co spowodowało zwiększenie przychodów ze sprzedaży i wyniku operacyjnego w kwocie 303 945 tys. zł (tj. 65 893 tys. EUR). Nowe zakontraktowane transakcje z datą realizacji w latach 2022-2024, podlegają wyłączeniu z zakresu MSSF 9 Instrumenty finansowe i nie są wyceniane do wartości godziwej. Jednocześnie te transakcje dokonane zostały po cenach wyższych niż zakup pierwotnie zakontraktowany, przez co wpłyną na zwiększenie kosztów,

2.   

sprzedaży na rynek uprawnień do emisji CO2 w ilości 691 tys. EUA, które stanowiły nadwyżkę ponad potrzeby umorzeniowe spółki za 2020 r. w związku z opóźnieniem w oddaniu do eksploatacji bloku 910 MW.

Poniższy rysunek przedstawia strukturę przychodów ze sprzedaży (poza rekompensatą) Grupy Kapitałowej TAURON w latach 2020-2021.

Rysunek nr 71. Struktura przychodów ze sprzedaży (poza rekompensatą) Grupy Kapitałowej TAURON w latach 2020-20211



W 2021 r. koszty operacyjne Grupy Kapitałowej TAURON wyniosły 24 820 mln zł, tj. o 9% więcej w porównaniu do wartości uzyskanych w 2020 r., co jest wypadkową następujących czynników:

1.   

wyższych kosztów amortyzacji, głównie jako efekt zwiększenia wartości majątku Grupy Kapitałowej TAURON na skutek oddania pod koniec 2020 r. do eksploatacji bloku 910 MW w Jaworznie oraz prowadzonych pozostałych inwestycji w majątku Grupy Kapitałowej TAURON - głównie dystrybucji,

2.   

niższej wartości odpisów aktualizujących niefinansowe aktywa trwałe, co jest wynikiem przeprowadzonych na dzień 30 czerwca 2021 r. oraz na dzień 31 grudnia 2021 r. testów na utratę wartości aktywów, które wykazały zasadność ujęcia odpisów w kwocie niższej aniżeli miało to miejsce w analogicznym okresie 2020 r.,

3.   

wyższych kosztów zużycia materiałów i energii głównie jako efekt wyższych kosztów zużycia oleju opałowego oraz pozostałych kosztów zmiennych wytwarzania na skutek wyższej produkcji energii elektrycznej i ciepła oraz wyższej ceny surowca,

4.   

wyższych kosztów usług remontów i konserwacji z uwagi na większy zakres prac do wykonania na aktywach wydobywczych, ciepłowniczych i OZE oraz wyższych stawek za wykonane usługi,

5.   

niższych kosztów usług dystrybucyjnych, w związku ze spadkiem taryfy na usługi dystrybucyjne do PSE, co głównie ma związek ze spadkiem opłaty jakościowej,

6.   

wyższych kosztów pozostałych usług obcych, głównie na skutek wzrostu kosztów zagospodarowania odpadów i usług transportowych, zwiększenia ilości usług eksploatacji ścian, utrzymaniu wyrobisk, likwidacji ścian oraz większej ilości usług podwykonawczych w związku ze zwiększoną ilością zapotrzebowania na usługi dotyczące wymiany liczników, ponownej ich legalizacji, usług dotyczących kontroli nielegalnego poboru energii, a także usług związanych z przerwaniem i wznowieniem poboru energii elektrycznej. Ponadto na zwiększenie pozycji kosztowej ma wpływ zwiększony zakres świadczonych usług obcych w związku z uruchomieniem pod koniec 2020 r. bloku 910 MW w Jaworznie,

7.   

wyższych kosztów uprawnień do emisji gazów cieplarnianych, co wynika ze wzrostu cen uprawnień oraz wyższej emisji CO2 przez jednostki wytwórcze z uwagi na wyższą produkcję energii elektrycznej ze źródeł konwencjonalnych,

8.   

wyższych kosztów świadczeń pracowniczych, co jest wypadkową:

 

1)  

ujęcia w kosztach I półrocza 2020 r. skutków rozwiązania przez spółki Grupy Kapitałowej TAURON rezerw aktuarialnych w związku ze zmianą zakładowych układów zbiorowych pracy spółek zależnych w zakresie wypłat ekwiwalentu pieniężnego za ulgowe korzystanie z energii elektrycznej przez obecnych pracowników Grupy Kapitałowej TAURON, którzy nabyli by prawa do taryfy po przejściu na emeryturę lub rentę i innych uprawnionych,

 

2)  

ograniczenia w II kwartale 2020 r. czasu pracy zgodnie z podpisanym porozumieniem ze stroną społeczną w następstwie pandemii COVID-19,

 

3)  

zmiany w 2021 r. stopy dyskonta z 1,5% do 3,6%, co wpłynęło na zmianę kosztów rezerw aktuarialnych w zakresie nagród jubileuszowych,

 

4)  

wzrostu w 2021 r. płacy minimalnej,

 

5)  

niższego o 1% zatrudnienia w spółkach Grupy Kapitałowej TAURON,

9.   

niższych kosztów odpisów aktualizujących należności, co wynika z ujęcia zwiększonego odpisu w 2020 r. z uwagi na niepewność co do sytuacji finansowej kontrahentów Grupy Kapitałowej TAURON w związku z wprowadzonymi obostrzeniami na skutek pandemii COVID-19,

10.   

wyższych kosztów rodzajowych związanych z ubezpieczeniem bloku 910 MW w Jaworznie, którego koszty w okresie trzech kwartałów 2020 r. były rozpoznawane jako nakład inwestycyjny w związku z prowadzoną inwestycją,

11.   

niższej wartości kosztów świadczeń na potrzeby własne, co głównie wynika z rozpoznania w 2020 r. części kosztów funkcjonowania bloku 910 MW w Jaworznie jako nakład inwestycyjny w związku z jego rozruchem,

12.   

wyższych kosztów sprzedanej energii elektrycznej, głównie w efekcie wzrostu ceny zakupu energii elektrycznej r/r. Ponadto, w 2020 r. w tej pozycji sprawozdawczej ujęto efekt transakcji jednorazowej zamiany kontraktów giełdowych z datą dostawy w grudniu 2020 r. na kontrakty pozagiełdowe z datą dostawy w marcu 2021 r. Decyzja o zmianie strategii została podjęta biorąc pod uwagę aktualne okoliczności rynkowe trudne do przewidzenia z chwilą zawierania transakcji. Do okoliczności tych zaliczyć należy w szczególności rosnące koszty utrzymania pozycji na giełdzie, co związane było m.in. z koniecznością bieżącego wnoszenia środków na depozyty giełdowe, zmianę okoliczności prawnych i rynkowych w obszarze handlu uprawnieniami do emisji CO2 związanych z Brexitem oraz pandemią COVID-19. Realizując powyższą zmianę strategii, Spółka odsprzedała pozycję terminową z datą dostawy w grudniu 2020 r. posiadaną na giełdzie (zawarła transakcję przeciwstawną na giełdzie), równocześnie dokonując zakupu tego samego wolumenu w kontraktach z datą dostawy w marcu 2021 r. od kontrahentów na rynku pozagiełdowym. Ponadto, w kosztach sprzedanej energii elektrycznej 2021 r. ujęto koszt rozpoznanej na dzień bilansowy rezerwy umowę rodzącą obciążenia w kwocie 289 mln zł co ma związek z postojem bloku 910 MW w Jaworznie.

Poniższy rysunek przedstawia wynik finansowy Grupy Kapitałowej TAURON i poziom realizowanych marż z działalności kontynuowanej.

Rysunek nr 72. Wyniki finansowe Grupy Kapitałowej TAURON i poziom realizowanych marż w latach 2020-20211



Osiągnięta w 2021 r. marża EBITDA wynosiła 16,2% i była niższa o 4,1 p.p. w porównaniu do 2020 r. Na skutek przeprowadzonych odpisów, których wartość w 2021 r. była niższa od wartości odpisów z 2020 r., marża EBIT i marża zysku netto ukształtowały się w okresie sprawozdawczym na poziomie wyższym od uzyskanych przed rokiem i wynosiły odpowiednio 3,6% i 1,5%.

Sprawozdanie z przepływów pieniężnych

Poniższa tabela przedstawia sprawozdanie z przepływów pieniężnych.

Tabela nr 44. Sprawozdanie z przepływów pieniężnych (istotne pozycje) w latach 2020-20211

Sprawozdanie z przepływów pieniężnych

(mln zł)

Rok zakończony

31 grudnia 2020 r.

Rok zakończony

31 grudnia 2021 r.

Dynamika

(2021/2020)

PRZEPŁYWY ŚRODKÓW PIENIĘŻNYCH Z DZIAŁALNOŚCI OPERACYJNEJ

Zysk / (strata) przed opodatkowaniem

(2 179)

675

-31%

Korekty

6 221

4 327

70%

Środki pieniężne netto z działalności operacyjnej

4 042

5 002

124%

PRZEPŁYWY ŚRODKÓW PIENIĘŻNYCH Z DZIAŁALNOŚCI INWESTYCYJNEJ

Nabycie rzeczowych aktywów trwałych i aktywów niematerialnych

(3 908)

(3 255)

83%

Środki pieniężne netto z działalności inwestycyjnej

(3 977)

(3 103)

78%

PRZEPŁYWY ŚRODKÓW PIENIĘŻNYCH Z DZIAŁALNOŚCI FINANSOWEJ

Wykup dłużnych papierów wartościowych

(60)

(170)

283%

Emisja dłużnych papierów wartościowych oraz wpływy
z zaciągnięcia kredytów / pożyczek

1 000

-

-

Wpływy z tytułu zaciągnięcia kredytów/pożyczek

3 369

2 003

59%

Spłata pożyczek/kredytów

(4 407)

(3 466)

79%

Odsetki zapłacone

(216)

(343)

159%

Środki pieniężne netto z działalności finansowej

(374)

(2 003)

535%

Zwiększenie / (zmniejszenie) netto stanu środków pieniężnych i ich ekwiwalentów

(309)

(104)

34%

Środki pieniężne na początek okresu

1 204

895

74%

Środki pieniężne na koniec okresu

895

791

88%

1Ze względu na ograniczoną porównywalność wcześniejszych okresów dane prezentowane są w perspektywie dwuletniej. Dane obejmujące wcześniejsze okresy zostały przedstawione w pkt 5.8. niniejszego sprawozdania.

Poniższy rysunek przedstawia przepływy pieniężne w latach 2020-2021.

Rysunek nr 73. Przepływy pieniężne w latach 2020-2021



Wartość strumienia przepływów pieniężnych z działalności operacyjnej w 2021 r. wyniosła 5 002 mln zł, na co złożyły się następujące czynniki:

1.   

wypracowany wynik EBITDA w kwocie 4 152 mln zł,

2.   

dodatnia zmiana kapitału obrotowego w kwocie 1 256 mln zł, co jest wypadkową:

 

1)  

ujemnej zmiany stanu należności w kwocie 786 mln zł głównie od odbiorców,

 

2)  

dodatniej zmiany stanu zapasów w kwocie 313 mln zł głównie z tytułu zmniejszenia stanu zapasów węgla,

 

3)  

dodatniej zmiany stanu zobowiązań w kwocie 543 mln zł głównie na skutek zwiększenia zobowiązań wobec dostawców, otrzymanych nadpłat oraz przedpłat na poczet świadczonych usług,

 

4)  

dodatniej zmiany pozostałych aktywów długo- i krótkoterminowych oraz rezerw w łącznej kwocie 1 273 mln zł,

 

5)  

ujemnej zmiany rozliczeń międzyokresowych i dotacji rządowych w kwocie 87 mln zł,

3.   

zapłacony podatek dochodowy w kwocie 392 mln zł co wynika w głównej mierze z rozliczeń Podatkowej Grupy Kapitałowej, na co składa się:

 

1)  

zapłacony przez Podatkową Grupę Kapitałową podatek dochodowy w kwocie 433 mln zł z tytułu zaliczki podatku dochodowego za grudzień 2020 r. oraz za trzy kwartały 2021 r.,

 

2)  

zwrot nadpłaty podatku dochodowego za rok 2020 w kwocie 104 mln zł,

 

3)  

zapłata podatku dochodowego przez spółki nie uwzględnione w Podatkowej Grupie Kapitałowej na lata 2021-2023, głównie TAURON Ciepło.

4.

pozostałe czynniki: -14 mln zł.

Największy wpływ na kształtowanie się strumienia środków pieniężnych o charakterze inwestycyjnym mają wydatki z tytułu nabycia rzeczowych aktywów trwałych, które w okresie sprawozdawczym wyniosły 3 255 mln zł i były niższe o 653 mln zł od poziomu z 2020 r. Największe wydatki zostały poniesione przez Segmenty Dystrybucja i Wytwarzanie.

Ujemna wartość środków pieniężnych o charakterze finansowym wynika głównie z wyższej wartości zrealizowanych wydatków z tytułu spłat zobowiązań finansowych nad uzyskanymi wpływami z tytułu pozyskania finansowania. Wartość spłaconych kredytów i pożyczek wyniosła 3 466 mln zł, a wartość wykupionych dłużnych papierów wartościowych wyniosła 170 mln zł, a wartość otrzymanych wpływów z tytułu zaciągniętych kredytów wyniosła 2 003 mln zł. Ponadto, Grupa Kapitałowa TAURON w 2021 r. zapłaciła kwotę 343 mln zł z tytułu odsetek głównie od zobowiązań finansowych, dokonała spłaty zobowiązań z tytułu leasingu w kwocie 117 mln zł, a wartość otrzymanych dotacji wyniosła 114 mln zł.

Grupa Kapitałowa TAURON utrzymuje swoją pozycję rynkową. Wskaźnik płynności bieżącej oraz wskaźnik zadłużenia netto do EBITDA utrzymują się na bezpiecznym poziomie.

Poniższy rysunek przedstawia przepływy pieniężne Grupy Kapitałowej TAURON w 2021 r.

Rysunek nr 74. Przepływy pieniężne Grupy Kapitałowej TAURON w 2021 r.



Grupa Kapitałowa TAURON skutecznie zarządza płynnością finansową wykorzystując wdrożony centralny model finansowania oraz centralną politykę zarządzania ryzykiem finansowym. W celu zminimalizowania możliwości wystąpienia zakłóceń przepływów środków pieniężnych oraz ryzyka utraty płynności, Grupa Kapitałowa TAURON stosuje mechanizm cash pool. Grupa Kapitałowa TAURON korzysta z różnych źródeł finansowania, takich jak np. kredyty w rachunku bieżącym, kredyty bankowe, pożyczki z funduszy środowiskowych, emisje obligacji.

5.5.       Istotne pozycje pozabilansowe
Istotne pozycje pozabilansowe Grupy Kapitałowej TAURON na dzień 31 grudnia 2021 r. obejmują:

1.   

powództwa spółek z grup Polenergia i Wind Invest przeciwko TAURON i PEPKH, związane z wypowiedzeniem przez PEPKH umów długoterminowych na zakup energii elektrycznej i praw majątkowych,

2.   

roszczenie konsorcjum WorleyParsons wobec PGE EJ 1 (obecnie Polskie Elektrownie Jądrowe),

3.   

roszczenie ze strony Huty Łaziska za rzekome szkody wywołane niewykonaniem przez GZE S.A. (spółkę przejętą przez TAURON) postanowienia Prezesa URE dotyczącego wznowienia przez GZE dostaw energii elektrycznej do Huty Łaziska,

4.   

sprawę z powództwa Enea przeciwko TAURON oraz TAURON Sprzedaż i TAURON Sprzedaż GZE jako dopozwanym, gdzie podstawą roszczenia Enea są zarzuty dotyczące bezpodstawnego wzbogacenia Spółki w związku z możliwymi błędami w zakresie wyznaczenia danych pomiarowo – rozliczeniowych przez Enea Operator sp. z o.o., stanowiących podstawę rozliczeń Enea i TAURON z PSE z tytułu niezbilansowania na rynku bilansującym;

5.   

postępowania administracyjne i wyjaśniające oraz postępowania w sprawie wymierzenia kar pieniężnych wszczęte przez Prezesa UOKiK oraz Prezesa URE wobec spółek z Segmentu Sprzedaż,

6.   

zobowiązania warunkowe dotyczące możliwości ponoszenia w przyszłości przez spółki Grupy Kapitałowej TAURON kosztów z tytułu bezumownego korzystania z nieruchomości, tj. gruntów, na których usytuowane są sieci dystrybucyjne, instalacje ciepłownicze oraz związane z nimi urządzenia;

7.   

roszczenie przeciwko TAURON Wydobycie dotyczące zwrotu wydatków na zabezpieczenie obiektu przed wpływami eksploatacji górniczej,

8.   

roszczenie generalnego wykonawcy dotyczące zmiany umowy na budowę Szybu „Grzegorz” w TAURON Wydobycie,

Szczegółowa informacja dotycząca pozycji pozabilansowych w ujęciu podmiotowym, przedmiotowym i wartościowym została przedstawiona w notach 54 i 55 Skonsolidowanego sprawozdania finansowego Grupy Kapitałowej TAURON.

5.6.       Różnice pomiędzy wynikami finansowymi wykazanymi w raporcie rocznym a wcześniej publikowanymi prognozami wyników na dany rok
Zarząd Spółki nie publikował prognoz wyników Grupy Kapitałowej TAURON na 2021 r. Decyzja ta wynikała z dużej zmienności rynku i znacznej ilości czynników wpływających na jego przewidywalność.

5.7.       Podstawowe wskaźniki finansowe oraz Alternatywne Pomiary Wyników
Poniższa tabela przedstawia podstawowe wskaźniki finansowe Grupy Kapitałowej TAURON, które mogą stanowić istotne źródło informacji dla inwestorów o sytuacji finansowej i operacyjnej Grupy Kapitałowej TAURON. Przedstawione poniżej Alternatywne Pomiary Wyników w rozumieniu Wytycznych ESMA dotyczących Alternatywnych Pomiarów Wyników, w ocenie Zarządu, prezentują dodatkowe informacje w zakresie wyników finansowych działalności Grupy Kapitałowej TAURON. Stanowią one standardowe mierniki powszechnie stosowane w analizie finansowej, których przydatność przeanalizowano pod katem dostarczanej inwestorom informacji na temat efektywności finansowej, przepływów pieniężnych oraz zadłużenia Grupy Kapitałowej TAURON. W 2021 r. nie nastąpiły zmiany w metodologii wyznaczania poszczególnych wskaźników względem 2020 r., w związku z czym wartości wskaźników są porównywalne.

Tabela nr 45. Podstawowe wskaźniki finansowe Grupy Kapitałowej TAURON z działalności kontynuowanej i zaniechanej1

Wskaźniki

Definicja

2020

2021

RENTOWNOŚĆ

 

 

 

Marża EBIT

Wynik z działalności operacyjnej / Przychody ze sprzedaży

-7,4%

3,6%

Marża EBITDA

EBITDA / Przychody ze sprzedaży

20,3%

16,2%

Rentowność netto

Wynik netto / Przychody ze sprzedaży

-10,4%

1,5%

Rentowność kapitałów własnych ROE

Wynik netto / Kapitał własny na koniec okresu

-13,0%

2,3%

PŁYNNOŚĆ

 

 

 

Wskaźnik płynności bieżącej

Aktywa obrotowe / Zobowiązania krótkoterminowe

0,86

0,63

ZADŁUŻENIE

 

 

 

Wskaźnik ogólnego zadłużenia

Zobowiązania ogółem / Pasywa razem

0,58

0,59

Zadłużenie finansowe netto / EBITDA

(Zobowiązania finansowe - Środki pieniężne) / EBITDA

2,50

2,19

INNE WSKAŹNIKI

 

 

 

Zysk na akcję (EPS)

Wynik netto przypadający na akcjonariuszy jednostki dominującej

/ Liczba akcji zwykłych

(1,24)

(0,20)

1Ze względu na ograniczoną porównywalność wcześniejszych okresów dane prezentowane są w perspektywie dwuletniej. Dane obejmujące wcześniejsze okresy zostały przedstawione w pkt 5.8. niniejszego sprawozdania.

W 2021 r. wskaźnik marża EBITDA uzyskał poziom 16,2%, tj. o 4,1 pp. mniej aniżeli w 2020 r., co jest efektem rosnących cen sprzedaży energii elektrycznej i gazu, co wpłynęło na znaczący wzrost, tj. o 23%, przychodów Grupy Kapitałowej TAURON przy osiągnięciu poziomu EBITDA na porównywalnym poziomie.

W 2021 r. wskaźniki marża EBIT oraz rentowności netto Grupy Kapitałowej TAURON kształtują się na poziomie odpowiednio 3,6% i 1,5% i są one wyższe od wskaźników raportowanych za 2020 r., co było efektem ujęcia w wyniku 2020 r. salda odpisów aktualizujących wartość aktywów w kwocie wyższej niż w 2021 r. oraz wyższych kosztów odsetkowych od zadłużenia.

Wskaźnik płynności bieżącej osiągnął na dzień 31 grudnia 2021 r. wartość niższą niż na dzień 31 grudnia 2020 r., co jest efektem wzrostu zobowiązań głównie z tytułu zadłużenia w efekcie zreklasyfikowania części zadłużenia długoterminowego o terminie zapadalności do 1 roku od daty dnia bilansowego oraz rozpoznania zobowiązania z tytułu nabycia udziałów niekontrolujących, co zostało szerzej opisane w pkt 5.3. niniejszego sprawozdania.

Wskaźnik ogólnego zadłużenia oraz wskaźnik dług netto/EBITDA obrazują udział zobowiązań w finansowaniu Grupy Kapitałowej TAURON. Aktualny poziom tych wskaźników umożliwia Grupie Kapitałowej TAURON pozyskanie finansowania zewnętrznego niezbędnego do zrealizowania planowanych inwestycji. Poziomy obydwu wskaźników potwierdzają stabilną sytuację finansową Grupy Kapitałowej TAURON.

Wskaźnik EPS (liczony w stosunku do wyniku netto przypadającego akcjonariuszom jednostki dominującej) wynosi 0,2 zł/akcję i jest on wyższy aniżeli zaraportowany w ubiegłym roku, co wynika z ujęcia w 2020 r. salda odpisów aktualizujących wartość aktywów w kwocie wyższej niż w 2021 r.

Poniższa tabela przedstawia uzgodnienie wartości zadłużenia finansowego netto, którego poziom wrazz wartością EBITDA jest podstawą wyliczenia wskaźnika dług netto/EBITDA.

Tabela nr 46. Uzgodnienie wartości zadłużenia finansowego netto

Wyszczególnienie

(mln zł)

2020

2021

Środki pieniężne i ich ekwiwalenty

948

1 280

Środki pieniężne i ich ekwiwalenty - stan bilansowy

921

815

Inwestycje krótkoterminowe o terminie zapadalności do 1 roku

27

465

Długoterminowe zadłużenie finansowe

10 165

7 881

Długoterminowe kredyty i pożyczki oraz pozostałe

4 843

2 736

Długoterminowe zobowiązania z tytułu wyemitowanych obligacji

5 323

5 145

Krótkoterminowe zadłużenie finansowe

1 351

2 002

Krótkoterminowe kredyty i pożyczki oraz pozostałe

1 476

2 138

Krótkoterminowe zobowiązania z tyt. wyemitowanych obligacji

201

203

Zobowiązania z tytułu wyceny instrumentów pochodnych

-

495

Zobowiązania z tytułu nabycia udziałów niekontrolujących

-

1 061

Razem zadłużenie finansowe

11 516

11 439

Zadłużenie finansowe netto

10 568

10 159

Poniższa tabela przedstawia uzgodnienie wyniku na poziomie EBITDA.

Tabela nr 47. Uzgodnienie wyniku na poziomie EBITDA

Wyszczególnienie

(mln zł)

2020

2021

Zysk (strata) netto

(2 173)

385

Podatek dochodowy ujęty w wyniku finansowym

(6)

290

Przychody finansowe

(196)

(193)

Koszty finansowe

838

434

EBIT

(1 537)

916

Amortyzacja ujęta w wyniku finansowym

2 017

2 101

Odpis aktualizujący ujęty w wyniku finansowym

3 746

1 135

EBITDA

4 226

4 152

5.8.       Najistotniejsze dane finansowe i operacyjne za ostatnie 5 lat
Poniższa tabela przedstawia najistotniejsze dane finansowe i dane operacyjne Grupy Kapitałowej TAURON za ostatnie 5 lat, tj. za okres 2017-2021.

Tabela nr 48. Dane finansowe i dane operacyjne za lata 2017-20211

Podstawowe informacje

j.m.

2017

2018

2019

2020

2021

Zmiana

(2021/2020)

SPRAWOZDANIE Z CAŁKOWITYCH DOCHODÓW

 

 

 

 

 

 

 

Przychody ze sprzedaży

mln zł

17 425

18 122

19 558

20 850

25 614

123%

Wynik operacyjny

mln zł

1 879

791

295

(1 537)

916

-

Przychody finansowe (sumaryczne)

mln zł

191

83

95

196

193

98%

Koszty finansowe (sumaryczne)

mln zł

(313)

(11)

(407)

(838)

(434)

52%

Zysk (strata) przed opodatkowaniem

mln zł

1 758

505

(113)

(2 179)

675

-

Podatek dochodowy

mln zł

(375)

(298)

19

6

(290)

-

Zysk (strata) netto z działalności kontynuowanej

mln zł

 

 

(94)

(2 173)

385

-

Zysk (strata) netto przypadający:

mln zł

1 383

207

(12)

(2 173)

385

-

akcjonariuszom jednostki dominującej

mln zł

1 381

205

(11)

(2 170)

338

-

udziałom niekontrolującym

mln zł

2

2

(1)

(3)

47

-

EBITDA

mln zł

3 618

3 492

3 599

4 226

4 152

98%

SPRAWOZDANIE Z SYTUACJI FINANSOWEJ

 

 

 

 

 

 

 

Aktywa trwałe

mln zł

31 049

32 542

35 052

33 585

33 855

101%

Aktywa obrotowe

mln zł

4 786

4 556

6 865

6 111

6 220

102%

Kapitał własny ogółem

mln zł

18 068

18 428

19 093

16 727

16 524

99%

Zobowiązania ogółem

mln zł

17 767

18 669

22 825

22 969

23 551

103%

zobowiązania długoterminowe

mln zł

12 740

11 382

14 963

15 687

13 634

87%

zobowiązania krótkoterminowe

mln zł

5 027

7 287

7 862

7 102

9 917

140%

Zadłużenie finansowe netto

mln zł

8 047

8 572

10 130

10 595

10 129

96%

Nakłady inwestycyjne

mln zł

3 474

3 838

4 128

4 039

2 932

73%

RACHUNEK PRZEPŁYWÓW PIENIĘŻNYCH

 

 

 

 

 

 

 

Środki pieniężne netto z działalności operacyjnej

mln zł

3 559

2 223

2 036

4 042

5 002

124%

Środki pieniężne netto z działalności inwestycyjnej

mln zł

(3 872)

(3 387)

(4 535)

(3 977)

(3 103)

78%

Środki pieniężne netto z działalności finansowej

mln zł

760

1 171

2 895

(374)

(2 003)

-

Środki pieniężne na koniec okresu

mln zł

801

808

1 204

895

791

88%

WSKAŹNIKI

 

 

 

 

 

 

 

Marża EBIT

%

11%

4%

2%

(7)%

4%

-

Marża EBITDA

%

21%

19%

18%

20%

16%

80%

Zadłużenie finansowe netto / EBITDA

krotność

2,2x

2,5x

2,8x

2,5x

2,4x

89%

Zysk netto na akcję

zł/akcję

0,79

0,12

-0,01

-1,24

0,19

-

DANE OPERACYJNE

 

 

 

 

 

 

 

Produkcja węgla handlowego

mln Mg

6,45

5,01

3,78

4,54

5,15

113%

Produkcja brutto energii elektrycznej

TWh

18,41

16,21

13,88

12,5

15,59

125%

Produkcja energii elektrycznej z OZE

TWh

1,3

0,97

1,38

1,94

1,71

88%

Produkcja ciepła

PJ

12,2

11,29

10,85

11,63

12

103%

Sprzedaż detaliczna energii elektrycznej

TWh

34,94

34,52

33,73

32,43

33,41

103%

Dystrybucja energii elektrycznej

TWh

51,37

51,97

51,73

50,26

53,97

107%

Liczba klientów (Dystrybucja)

mln

5,53

5,60

5,65

5,71

5,78

101%

1Prezentowane wartości za lata 2017-2018 nie odzwierciedlają wartości zgodnych z MSSF i nie są wprost porównywalne, ze względu na zmiany w prezentacji Segmentów, które miały miejsce w 2020 r., tj. wydzielenie z Segmentu Wytwarzania Segmentu OZE oraz prezentacja danych TAURON Ciepło w ramach działalności zaniechanej.

Poniższa tabela przedstawia wyniki EBITDA Grupy Kapitałowej TAURON za ostatnie 5 lat, tj. za okres 2017-2021.

Tabela nr 49. Wyniki EBITDA Grupy Kapitałowej TAURON w podziale na Segmenty działalności1

EBITDA

(mln zł)

2017

2018

2019

2020

2021

Dynamika (2021/2020)

Zmiana

(2021-2020)

Wydobycie

(83)

(90)

(500)

(157)

(130)

83%

27

Wytwarzanie

537

731

438

344

1 375

400%

1 031

OZE

 

 

368

297

376

127%

79

Dystrybucja

2 283

2 466

2 606

3 023

2 967

98%

(56)

Sprzedaż

841

372

429

683

(524)

-

(1 207)

Pozostała działalność

118

135

136

229

208

91%

(21)

Pozycje nieprzypisane

(78)

(122)

(56)

(193)

(120)

62%

73

EBITDA razem

3 618

3 492

3 599

4 226

4 152

98%

-74

1Prezentowane wartości za lata 2017-2018 nie odzwierciedlają wartości zgodnych z MSSF i nie są wprost porównywalne, ze względu na zmiany w organizacji Segmentów, które miały miejsce w 2020 r., tj. wydzielenie z Segmentu Wytwarzania Segmentu OZE oraz prezentacja danych TAURON Ciepło w ramach działalności zaniechanej.

Poniższy rysunek przedstawia strukturę EBITDA Grupy Kapitałowej TAURON w latach 2017-2021.

Rysunek nr 75. Struktura EBITDA Grupy Kapitałowej TAURON w latach 2017-2021



Podstawowe informacje za lata 2017-2021 według Segmentów działalności

Poniższe rysunki przedstawiają dane finansowe za lata 2017-2021 według Segmentów działalności.

Rysunek nr 76. Dane za lata 2017-2021 Segmentu Wydobycie



Rysunek nr 77. Dane za lata 2017-2021 Segmentu Wytwarzanie i OZE



Rysunek nr 78. Dane za lata 2017-2021 Segmentu Dystrybucja



Rysunek nr 79. Dane za lata 2017-2021 Segmentu Sprzedaż



Rysunek nr 80. Dane za lata 2017-2021 Pozostałej działalności



5.9.       Czego możemy oczekiwać w 2022 r.
Według opublikowanych w dniu 11 stycznia 2022 r. przez Bank Światowy prognoz dla gospodarki światowej (Global Economic Prospects) wzrost światowego PKB w latach 2021-2023 wyniesie odpowiednio 5,5%, 4,1% oraz 3,2%. Zdaniem Banku Światowego wzrost światowej gospodarki ulegnie spowolnieniu w związku z niesłabnącą pandemią COVID-19, mniejszą stymulacją fiskalną gospodarek oraz utrzymującymi się zatorami łańcuchów dostaw. W przeciwieństwie do gospodarek rozwiniętych, wzrost gospodarczy w krajach rozwijających się utrzyma się znacznie poniżej trendu sprzed pandemii. Projekcje gospodarcze cechuje przewaga ryzyk ujemnych związanych z nowymi mutacjami wirusa, możliwością niezakotwiczenia oczekiwań inflacyjnych, a także napięć fiskalnych wynikających z rosnących poziomów długu. Skutkować może to koniecznością restrukturyzacji długu niektórych krajów, co będzie obecnie trudniejsze do osiągnięcia niż w warunkach sprzed pandemii.

Zdaniem analityków banku w gospodarkach rozwiniętych wzrost w latach 2021-2023 wyniesie odpowiednio 5,0%, 3,8%, 2,3%. W przypadku prognozy na 2021 r. stanowi to korektę w dół o 0,4 pp. wobec wcześniejszej prognozy z czerwca 2021 r. Natomiast dla grupy gospodarek wschodzących i rozwijających się eksperci Banku Światowego prognozują wzrost PKB o 6,3% w 2021 r., 4,6% w 2022 r. oraz 4,4% w 2023 r.

Bank Światowy w przedstawionych projekcjach zaktualizował również prognozę kształtowania się PKB Polski. Jego zdaniem prognoza wzrostu PKB Polski na lata 2021-2023 wynosi – odpowiednio – 5,1%, 4,7%, 3,4%. W przypadku prognozy na 2021 r. stanowi to korektę w górę o 1,3 pp. wobec wcześniejszej prognozy BŚ z czerwca ubiegłego roku.

Przedstawiona powyżej projekcja nie uwzględniają obecnych zawirowań geopolitycznych i konfliktu zbrojnego w Ukrainie.

Według opublikowanych na dzień 11 marca 2022 r. prognoz Narodowego Banku Polskiego (NBP) wzrost PKB kraju sięgnie 4,4% w 2022 r., a następnie spowolni do 3% w 2023 r. i 2,7% w 2024 r. Przedstawione prognozy są niższe od opublikowanych w listopadzie 2021 r., kiedy NBP spodziewał się wzrostu gospodarczego w 2022 i 2023 r. na poziomie 4,9%. Bank Centralny wskazuje, że „wpływ rosyjskiej agresji zbrojnej przeciw Ukrainie oraz sankcji nakładanych na Rosję będzie różnokierunkowo wpływać na ścieżkę wzrostu gospodarczego. W krótkim horyzoncie może przeważyć pozytywne oddziaływanie na dynamikę krajowego PKB wzrostu wydatków powiązane ze zwiększonym napływem imigrantów z Ukrainy. W dłuższym horyzoncie projekcji istotniejszy wpływ będą miały zaburzenia w handlu zagranicznym oraz podwyższona zmienność cen surowców na rynkach światowych, prowadząc do rewizji w dół prognozy aktywności gospodarczej” .

NBP wskazuje na istotne ryzyko dalszego zaostrzania się potencjalnych napięć geopolitycznych lub sankcji związanych z agresją zbrojną Rosji przeciwko Ukrainie, co jego zdaniem może doprowadzić do dalszego wzrostu cen surowców oraz zmniejszenia napływu bezpośrednich zagranicznych inwestycji do całego regionu w tym do Polski. Dodatkowym czynnikiem mogącym osłabić oczekiwany wzrost PKB może być obniżenie salda rachunku bieżącego poprzez spadek eksportu oraz wzrost cen importu na skutek zmian w uwarunkowaniach handlu zagranicznego. Zdaniem analityków NBP kolejnym czynnikiem mogącym osłabić wzrost PKB jest dalsze przesuwanie w czasie wypłat z środków Krajowego Planu Odbudowy dla Polski.

Dodatkowa informacja dotycząca prognoz na 2021 r. została przedstawiona w pkt. 2.3. niniejszego sprawozdania.

5.10. Aktualna i przewidywana sytuacja finansowo-majątkowa
Uwzględniając bieżącą sytuację rynkową przewiduje się, że na wyniki Grupy Kapitałowej TAURON w kolejnych latach wpływ będą czynniki zewnętrzne jak i podejmowane działania wewnątrz Grupy.

Wyniki Segmentu Wydobycie w perspektywie najbliższych lat będą w znacznej mierze uzależnione od stopnia realizacji rozwiązań rządowych dot. transformacji sektora górnictwa węgla kamiennego w Polsce. Rozwiązania te przewidują wdrożenie systemu dopłat do redukcji zdolności produkcyjnych w kopalniach co w połączeniu z rosnącym zapotrzebowaniem i cenami surowców na rynkach światowych wskazuje na poprawę wyników Segmentu w krótkiej i średniej perspektywie.

W Segmencie Wytwarzanie w związku z rosnącym zapotrzebowaniem na energię elektryczną (odbicie po pandemii) wzrosła produkcja i prawdopodobnie utrzyma się na poziomie z 2021 r. pomimo znacznego wzrostu cen energii na rynku. Dzięki wysokim cenom energii elektrycznej w dobrej sytuacji i z dobrymi prognozami są produkujące ciepło jednostki kogeneracyjne TAURON Ciepło. Największy wpływ na perspektywę majątkową oraz wyników w zakresie wytwarzania energii elektrycznej na bazie węgla będą miały ostateczne rozwiązania dotyczące integracji w ramach NABE. W Grupie Kapitałowej TAURON prace w tym zakresie są wysoko zaawansowane.

W Segmencie OZE przewiduje się, iż wyniki finansowe w najbliższych latach będą stabilne z perspektywą wzrostową dzięki rosnącym cenom energii elektrycznej w hurcie. W krótkiej perspektywie dalszy rozwój Segmentu OZE będzie koncentrował się na inwestycjach w farmy fotowoltaiczne i farmy wiatrowe na lądzie. TAURON jest przygotowany do przyspieszenia rozwoju w zakresie energetyki wiatrowej o ile zliberalizowane będą regulacje ograniczające lokalizacje farm (10H). Dla obu technologii problemem jest uzyskanie warunków przyłączenia do sieci OSD. W dłuższej perspektywie zakładany jest również rozwój morskich farm wiatrowych.

Segment Dystrybucja jest i będzie stabilnym źródłem przychodów Grupy Kapitałowej TAURON. Dynamiczny rozwój źródeł rozproszonych i elektromobilności wymaga jednak znacznych nakładów inwestycyjnych. Inwestycje w tym segmencie stanowią ważny element wykorzystania energii z OZE i związku z tym powinny być wspierane przez Regulatora jak i fundusze pomocowe.

Strata Segmentu Sprzedaż zaraportowana w 2021 r. wynikała z gwałtownego wzrost cen na rynku hurtowym energii elektrycznej i gazu oraz taryfami dla gospodarstw domowych zatwierdzanymi przez Prezesa URE. Szczególnie dotkliwe, w bieżącym roku, będą zawirowania na rynku gazu. W średniej perspektywie prognozujemy jednak stabilizację i powrót do pozytywnych wyników Segmentu.  Zakładamy kontynuację modelu wzrostu wartości w oparciu o relacje z klientami i odsprzedaż dodatkowych produktów i usług w powiązaniu z dostawą mediów (prąd/gaz).

Pozostała działalność: głównymi odbiorcami świadczonych usług wspólnych są przede wszystkich Segmenty Dystrybucja i Sprzedaż, na rzecz których są realizowane i finalizowane projekty w zakresie obsługi klienta przy jednoczesnym zachowaniu najwyższego poziomu obsługi. Dodatkowo, świadczone są usługi na rzecz spółek Grupy Kapitałowej TAURON w zakresie m.in. obsługi finansowo-księgowej, kadrowo-płacowej, IT, usług ochrony mienia, zarządzania flotą oraz zarządzania nieruchomościami. Działania te pozwalają na osiągnięcie efektów synergii w skali Grupy Kapitałowej TAURON oraz poprawiają efektywność kosztową.

5.11. Zasady sporządzenia rocznego skonsolidowanego sprawozdania finansowego
Skonsolidowane sprawozdanie finansowe Grupy Kapitałowej TAURON zostało sporządzone zgodnie z MSSF zatwierdzonymi przez UE.

MSSF obejmują standardy i interpretacje zaakceptowane przez Radę Międzynarodowych Standardów Rachunkowości oraz Komitet ds. Interpretacji Międzynarodowych Standardów Sprawozdawczości Finansowej.

Spółki Grupy Kapitałowej TAURON oraz jednostka dominująca prowadzą swoje księgi rachunkowe i sporządzają sprawozdania finansowe zgodnie z MSSF, za wyjątkiem TAURON Czech Energy, która sporządza sprawozdanie finansowe zgodnie z zasadami rachunkowości obowiązującymi w Republice Czeskiej oraz spółek Łagisza Grupa TAURON, TEC1, TAURON Zielona Energia, AVAL-1, WIND T1 i Polpower wskazanych w pkt 1.3. niniejszego sprawozdania, które prowadzą swoje księgi rachunkowe oraz sporządzają sprawozdania finansowe zgodnie z Ustawą z dnia 24 września 1994 r. o rachunkowości.

Skonsolidowane sprawozdanie finansowe Grupy Kapitałowej TAURON zawiera korekty niezawarte w księgach rachunkowych jednostek Grupy Kapitałowej TAURON wprowadzone w celu doprowadzenia sprawozdania skonsolidowanego do zgodności z MSSF.

Skonsolidowane sprawozdanie finansowe Grupy Kapitałowej TAURON zostało sporządzone przy założeniu kontynuowania działalności gospodarczej przez spółki Grupy Kapitałowej TAURON w dającej się przewidzieć przyszłości, tj. w okresie nie krótszym niż 1 rok od dnia bilansowego. Na dzień zatwierdzenia do publikacji skonsolidowanego sprawozdania finansowego Grupy Kapitałowej TAURON nie stwierdza się istnienia okoliczności wskazujących na zagrożenie kontynuowania działalności przez spółki Grupy Kapitałowej TAURON.

Zasady (polityka) rachunkowości zastosowane do sporządzenia skonsolidowanego sprawozdania finansowego Grupy Kapitałowej TAURON zostały przedstawione w nocie 6 oraz w poszczególnych notach skonsolidowanego sprawozdania finansowego Grupy Kapitałowej TAURON.

6.        INFORMACJA O FIRMIE AUDYTORSKIEJ
W dniu 23 listopada 2018 r. Rada Nadzorcza, na podstawie rekomendacji Komitetu Audytu, dokonała wyboru firmy audytorskiej Ernst & Young Audyt Polska Spółka z ograniczoną odpowiedzialnością Spółka komandytowa (Ernst & Young Audyt Polska) do przeprowadzenia badania i przeglądu sprawozdań finansowych oraz skonsolidowanych sprawozdań finansowych TAURON za lata 2019-2021. W dniu 11 stycznia 2019 r. TAURON zawarł z Ernst & Young Audyt Polska umowę, której przedmiotem jest:

1.   

badanie sprawozdań finansowych Spółki za lata 2019-2021 sporządzonych zgodnie z wymogami MSSF,

2.   

badanie sprawozdań finansowych wybranych spółek z Grupy Kapitałowej TAURON za lata 2019-2021 sporządzonych zgodnie z MSSF,

3.   

badanie skonsolidowanych sprawozdań finansowych za lata 2019-2021 sporządzonych zgodnie z MSSF,

4.   

przegląd półroczny sprawozdań finansowych Spółki wymagany przez Giełdę Papierów Wartościowych w Warszawie S.A. (GPW), za okresy kończące się w dniach 30 czerwca 2019 r., 30 czerwca 2020 r. i 30 czerwca 2021 r., sporządzonych zgodnie z wymogami MSSF,

5.   

przegląd półroczny skonsolidowanych sprawozdań finansowych wymagany przez GPW, za okresy kończące się w dniach 30 czerwca 2019 r., 30 czerwca 2020 r. i 30 czerwca 2021 r., sporządzonych zgodnie z wymogami MSSF.

Ponadto, zgodnie z umową, TAURON skorzystał z prawa opcji polegającej na możliwości zlecenia pozostałych usług dozwolonych obejmujących: weryfikację półrocznych i rocznych pakietów konsolidacyjnych wybranych spółek z Grupy Kapitałowej TAURON za lata 2019-2021 niezbędnych do sporządzenia skonsolidowanego sprawozdania finansowego oraz przeprowadzenia w latach 2020 i 2021 uzgodnionych procedur dotyczących weryfikacji sprawozdania spółki zależnej z aktualizacji Wartości Regulacyjnej Aktywów oraz Wartości Regulacyjnej Aktywów dla Systemu AMI na potrzeby wyznaczenia uzasadnionego zwrotu z zaangażowanego kapitału przez Prezesa URE na lata 2021 i 2022.

W związku ze zmianami w organizacji Grupy Kapitałowej TAURON, skutkującymi koniecznością objęcia skonsolidowanym sprawozdaniem finansowym dodatkowych spółek zależnych jak również wejściem w życie obowiązku poddania przez Spółkę jako podmiot publiczny sprawozdania Rady Nadzorczej o wynagrodzeniach ocenie biegłego rewidenta, TAURON zawarł z Ernst & Young Audyt Polska aneksy do umowy z dnia 11 stycznia 2019 r., na mocy których prawo opcji polegającej na możliwości zlecenia pozostałych usług dozwolonych w postaci weryfikacji rocznych i półrocznych pakietów konsolidacyjnych za lata 2019-2021 zostało poszerzone o dodatkowe spółki objęte skonsolidowanym sprawozdaniem finansowym Grupy Kapitałowej TAURON, jak również poszerzony został zakres umowy o wykonanie usługi oceny sprawozdań Rady Nadzorczej o wynagrodzeniach za lata 2019-2020 oraz 2021.

Przed 2019 r. usługi świadczone na rzecz Spółki przez Ernst & Young Audyt Polska obejmowały badania jednostkowych i skonsolidowanych sprawozdań finansowych Spółki za lata od 2008 do 2012, za lata od 2017 do 2018 oraz przeglądy półrocznych jednostkowych i skonsolidowanych sprawozdań finansowych Spółki za okresy kończące się dnia 30 czerwca w poszczególnych latach od 2010 do 2012 i od 2017 do 2018 r. Spółka korzystała również, przed 2018 r., z usług doradczych i szkoleniowych świadczonych przez Ernst & Young Audyt Polska, w zakresie zgodnym z obowiązującymi przepisami prawa i nie powodującym ograniczenia poziomu bezstronności i niezależności audytora.

W dniu 9 listopada 2021 r. Rada Nadzorcza Spółki, uwzględniając rekomendację Komitetu Audytu, dokonała wyboru firmy audytorskiej Ernst & Young Audyt Polska do przeprowadzenia badania i przeglądu sprawozdań finansowych oraz skonsolidowanych sprawozdań finansowych TAURON za lata 2022-2024. W związku z powyższym w lutym 2022 r. (zdarzenie po dniu bilansowym) TAURON zawarł z Ernst & Young Audyt Polska umowę na badanie i przegląd sprawozdań finansowych oraz skonsolidowanych sprawozdań finansowych TAURON za lata 2022-2024.

Wysokość wynagrodzenia firmy audytorskiej za usługi świadczone na rzecz spółek Grupy Kapitałowej TAURON przedstawia poniższa tabela.

Tabela nr 50. Wysokość wynagrodzenia firmy audytorskiej za usługi świadczone na rzecz spółek Grupy Kapitałowej TAURON

 

Usługi świadczone na rzecz spółek Grupy Kapitałowej TAURON

Rok zakończony dnia 31 grudnia 2021 r.

(tys. zł)

Rok zakończony dnia 31 grudnia 2020 r.

(tys. zł)

1.        Obowiązkowe badanie, w tym:

1 378

1 323

 

1)       skonsolidowanego sprawozdania finansowego

179

147

 

2)       jednostkowego sprawozdania finansowego jednostki dominującej

175

175

 

3)       jednostkowych sprawozdań finansowych jednostek zależnych

1 024

1 001

4.        Inne usługi poświadczające świadczone dla Grupy Kapitałowej TAURON,

w tym przegląd sprawozdań finansowych oraz ocena rocznego sprawozdania Rady Nadzorczej o wynagrodzeniach

1 077

937

5.        Usługi doradztwa podatkowego

0

0

6.        Pozostałe usługi (w tym szkolenia) świadczone dla Grupy Kapitałowej TAURON

0

0

Suma

2 455

2 260

7.        ZASOBY I INSTRUMENTY FINANSOWE

7.1.  Wpływy z emisji papierów wartościowych
W 2021 r. Spółka nie przeprowadzała emisji papierów wartościowych.

W dniu 11 marca 2021 r. pomiędzy Spółką a Bankiem Gospodarstwa Krajowego została podpisana dokumentacja programu emisji obligacji podporządkowanych do kwoty 450 mln zł.

Umowy dotyczące emisji obligacji zawarte w 2021 r.

Emisję obligacji podporządkowanych Spółka może przeprowadzić w kilku seriach, w okresie do 24 miesięcy od daty podpisania dokumentacji. Okres finansowania wynosi 12 lat od daty emisji, przy czym zgodnie z charakterystyką finansowania hybrydowego zdefiniowano na 7 lat pierwszy okres finansowania (tzw. non-call period), w którym nie będzie możliwy wcześniejszy wykup obligacji podporządkowanych przez TAURON oraz nie będzie możliwa wcześniejsza ich sprzedaż przez Bank Gospodarstwa Krajowego na rzecz osób trzecich (w obu przypadkach z zastrzeżeniem wyjątków określonych w dokumentacji). Umowa przewiduje również możliwość odroczenia płatności odsetek od obligacji, maksymalnie do dnia ich wykupu. Podporządkowany charakter obligacji hybrydowych sprawia, iż w przypadku upadłości lub likwidacji TAURON, zobowiązania z nich wynikające będą miały pierwszeństwo zaspokojenia jedynie przed wierzytelnościami akcjonariuszy TAURON. Ewentualna emisja obligacji podporządkowanych będzie miała pozytywny wpływ na stabilność finansową TAURON, ponieważ są one wyłączone z kalkulacji wskaźnika zadłużenia, stanowiącego kowenant niektórych programów finansowania TAURON.

7.2.       Instrumenty finansowe
Zastosowanie instrumentów finansowych w zakresie eliminacji zmian cen, ryzyka kredytowego, istotnych zakłóceń przepływów środków pieniężnych oraz utraty płynności finansowej

Ryzykiem finansowym w Grupie Kapitałowej TAURON zarządza TAURON. Centralizacja funkcji zarządzania ryzykiem finansowym ma na celu optymalizację procesu, w tym minimalizację kosztów TAURON oraz Grupy Kapitałowej TAURON w ww. zakresie. W ramach zarządzania ryzykiem finansowym TAURON w 2021 r. kontynuował zabezpieczanie ryzyka zmienności przepływów pieniężnych wynikające z posiadanego zadłużenia opartego o stopę referencyjną WIBOR poprzez kontynuację wcześniej zawartych transakcji zabezpieczających swap procentowy (IRS).

Ponadto, w 2021 r. TAURON zabezpieczał ekspozycję walutową powstałą w toku działalności handlowej (przede wszystkim z tytułu zakupu uprawnień do emisji CO2), zawierając kontrakty terminowe typu forward. W 2021 r. TAURON kontynuował również strategię zabezpieczania ekspozycji walutowej generowanej przez płatności odsetkowe od pozyskanego finansowania w walucie EUR zawierając kontrakty terminowe typu forward. Celem tych transakcji było zabezpieczenie przed zmiennością przepływów pieniężnych wynikającą z wahań kursu walutowego.

W zakresie zabezpieczenia ryzyka kredytowego Grupa Kapitałowa TAURON nie stosowała instrumentów finansowych.

W ramach eliminacji ryzyka cenowego (utraty marży), w ślad za kontraktacją sprzedaży energii elektrycznej następuje kontraktacja uprawnień do emisji CO2. Taki sposób zabezpieczania pozycji pozwala na minimalizację ryzyka niepokrycia kosztów CO2 w zakontraktowanej cenie energii elektrycznej. Podstawą wyznaczenia ceny sprzedaży CO2 dla tak określonego wolumenu uprawnień jest cena giełdowa CO2 z okresu, w którym dokonywana jest kontraktacja wolumenu CO2.

Natomiast w ramach zarządzania ryzykiem utraty płynności stosuje się instrumenty, o których mowa w pkt 7.3. niniejszego sprawozdania.

Cele i metody zarządzania ryzykiem finansowym

Szczegółowa informacja dotycząca celów i metod zarządzania ryzykiem finansowym w TAURON i Grupie Kapitałowej TAURON została przedstawiona w pkt 3.3. niniejszego sprawozdania.

7.3.       Ocena zarządzania zasobami finansowymi
TAURON prowadzi scentralizowaną politykę w zakresie zarządzania finansami dzięki czemu możliwe jest efektywne zarządzanie niniejszym obszarem w ramach całej Grupy Kapitałowej TAURON. Głównymi narzędziami umożliwiającymi skuteczne zarządzanie są odpowiednie regulacje wewnątrzkorporacyjne, a także funkcjonująca w Grupie Kapitałowej TAURON usługa cash pool oraz pożyczki wewnątrzgrupowe. Dodatkowo przyjęty model zarządzania finansami jest wspomagany centralną polityką w zakresie zarządzania ryzykiem finansowym w Grupie Kapitałowej TAURON oraz centralną polityką ubezpieczeniową Grupy Kapitałowej TAURON. W tych obszarach Spółka pełni funkcję zarządzającego oraz decydującego o kierunkach podejmowanych działań umożliwiając ustanawianie odpowiednich limitów ekspozycji na ryzyko.

Zgodnie z przyjętą polityką finansowania Spółka jest odpowiedzialna za pozyskiwanie finansowania dla spółek Grupy Kapitałowej TAURON. Środki pozyskane zarówno wewnętrznie (ze spółek Grupy Kapitałowej TAURON generujących nadwyżki finansowe), jak również zewnętrznie (z rynku finansowego), transferowane są do spółek z Grupy Kapitałowej TAURON zgłaszających zapotrzebowanie na finansowanie.

Prowadzona polityka w zakresie pozyskiwania źródeł finansowania umożliwia przede wszystkim zwiększenie możliwości otrzymania finansowania na ogólne cele korporacyjne i wydatki inwestycyjne, obniżenie kosztu kapitału zewnętrznego, ograniczenie ustanawiania ilości i form zabezpieczeń na majątku Grupy Kapitałowej TAURON oraz kowenantów wymaganych przez instytucje finansowe, a także wpływa na zmniejszenie kosztów administracyjnych. Model finansowania korporacyjnego umożliwia również pozyskiwanie źródeł finansowania niedostępnych dla pojedynczych spółek. Spółka rozważa również wdrożenie pozyskiwania finansowania w formule project finance w odniesieniu do projektów z zakresu OZE. Spółka ma możliwość wyłączenia finansowania pozyskiwanego przez wybrane spółki celowe TAURON (SPV) na realizację inwestycji w OZE ze wskaźnika dług netto/EBITDA. W przypadku project finance środki będą pozyskiwane bezpośrednio przez spółki realizujące projekty inwestycyjne w obszarze OZE we współpracy z TAURON - TAURON będzie pełnił funkcje aranżacyjne. Powyższe działanie powinno umożliwić większe wykorzystanie finansowania dłużnego w ramach realizowanej przez TAURON strategii zielonego zwrotu.

Drugim istotnym elementem wpływającym na efektywność zarządzania finansami jest zarządzanie płynnością finansową realizowane m.in. poprzez wyznaczanie pozycji płynnościowej oraz wdrożenie procesów controllingu płynności. Grupa Kapitałowa TAURON efektywnie zarządza przepływami pieniężnymi, utrzymuje odpowiednią płynność Grupy Kapitałowej TAURON poprzez optymalizację poziomu wydatków i sald gotówkowych w spółkach. Powyższe działania powodują poprawę doboru momentu pozyskania finansowania oraz określenie terminu zapadalności, a także utrzymanie odpowiedniego poziomu rezerwy płynnościowej, jak również wpływają na zmniejszenie kosztów finansowych.

W celu uzyskania optymalizacji zarządzania płynnością finansową w Grupie Kapitałowej TAURON oraz podejmowania decyzji, w szczególności w zakresie kapitału obrotowego ogółem oraz zatwierdzania pozycji płynnościowej spółek Grupy Kapitałowej TAURON na dany rok, a także dla potrzeb bieżącego monitoringu i opracowywania wytycznych zarządczych dla spółek, w Grupie Kapitałowej TAURON funkcjonuje Komitet Płynności.

Zarządzanie płynnością jest wspomagane przez wdrożony mechanizm cash pool. Jego zasadniczym celem jest zapewnienie bieżącej płynności finansowej w Grupie Kapitałowej TAURON, przy jednoczesnym ograniczeniu kosztów zewnętrznego finansowania krótkoterminowego i minimalizacji kosztów finansowych związanych z utrzymywaniem na rachunkach bankowych nadwyżek środków pieniężnych. Dzięki funkcjonowaniu struktury cash pool spółki Grupy Kapitałowej TAURON, posiadające krótkotrwałe niedobory środków, mogą korzystać ze środków spółek wykazujących nadwyżki finansowe, bez konieczności pozyskiwania finansowania zewnętrznego.

Zarówno polityka finansowania, jak i prowadzona przez TAURON polityka zarządzania płynnością Grupy Kapitałowej TAURON, mają na celu, poza zwiększaniem efektywności zarządzania finansami Grupy Kapitałowej TAURON, przede wszystkim eliminowanie zagrożeń ograniczenia bądź utraty płynności finansowej Grupy Kapitałowej TAURON. Pozyskane z odpowiednim wyprzedzeniem gwarantowane źródła finansowania skutecznie zapobiegają ryzyku utraty płynności Grupy Kapitałowej TAURON. Spółka prowadzi politykę dywersyfikacji instrumentów finansowania, ale przede wszystkim dąży do zabezpieczenia finansowania i utrzymania zdolności spółek Grupy Kapitałowej TAURON do wywiązywania się z bieżących, jak i przyszłych zobowiązań w okresie krótko i długoterminowym.

Ponadto Grupa Kapitałowa TAURON posiada dedykowane umowy na zabezpieczenie zobowiązań wobec IRGiT oraz programy gwarancji bankowych, w ramach których istnieje możliwość wystawiania gwarancji na zabezpieczenie zobowiązań spółek z Grupy Kapitałowej TAURON w ramach scentralizowanych limitów bankowych. Powyższe działanie ograniczyło koszty pozyskiwanych gwarancji oraz czynności formalne niezbędne do pozyskania gwarancji.

W 2021 r. Spółka i Grupa Kapitałowa TAURON posiadały pełną zdolność do regulowania swoich zobowiązań w terminie ich płatności.

8.          AKCJE I AKCJONARIAT TAURON POLSKA ENERGIA S.A.

8.1.       Struktura akcjonariatu

Na dzień 31 grudnia 2021 r. oraz na dzień sporządzenia niniejszego sprawozdania kapitał zakładowy Spółki, zgodnie z wpisem do Krajowego Rejestru Sądowego, wynosił 8 762 746 970 zł i dzielił się na 1 752 549 394 akcje o wartości nominalnej 5 zł każda, w tym 1 589 438 762 akcje zwykłe na okaziciela serii AA oraz 163 110 632 akcje zwykłe imienne serii BB, które z dniem 1 marca 2021 r. zostały zdematerializowane na mocy Ustawy z dnia 30 sierpnia 2019 r. o zmianie ustawy - Kodeks spółek handlowych oraz niektórych innych ustaw (Dz.U. z 2019 r. poz. 1798, ze zm. z Dz.U. z 2020 r. poz. 875).

Poniższy rysunek przedstawia strukturę akcjonariatu według stanu na dzień 31 grudnia 2021 r. oraz na dzień sporządzenia niniejszego sprawozdania.

Rysunek nr 81. Struktura akcjonariatu na dzień 31 grudnia 2021 r. oraz na dzień sporządzenia niniejszego sprawozdania



Szczegółowa informacja dotycząca struktury akcjonariatu, została przedstawiona w pkt 9.4. niniejszego sprawozdania.

8.2.       Polityka dywidendowa

W ramach przyjętej w dniu 2 września 2016 r. Strategii Spółka przyjęła politykę dywidendową. TAURON w perspektywie długoterminowej planuje wypłatę dywidendy w wysokości minimum 40% skonsolidowanego zysku netto. Intencją Spółki jest zapewnienie stopy dywidendy na poziomie konkurencyjnym w stosunku do długoterminowych instrumentów dłużnych emitowanych na rynku polskim przez spółki z ratingiem inwestycyjnym. Na ostateczną rekomendację dotyczącą dywidendy wpływ będą miały dodatkowe czynniki, w tym w szczególności:

1.   

sytuacja płynnościowa Grupy Kapitałowej TAURON,

2.   

sytuacja rynkowa,

3.   

realizacja polityki inwestycyjnej,

4.   

koszt oraz możliwości pozyskania finansowania,

5.   

wymogi prawa oraz zapisy umów finansowych, w szczególności dotyczące nieprzekraczania określonego poziomu wskaźnika zadłużenia,

6.   

zapewnienie ratingu na poziomie inwestycyjnym.

Dywidenda została wypłacona przez Spółkę ostatnio w 2015 r. w wysokości 262 882 409,10 zł za rok obrotowy 2014. Począwszy od 2015 r. Spółka nie wypłacała dywidendy.

W dniu 24 maja 2021 r. Zwyczajne WZ Spółki podjęło uchwałę o pokryciu straty za rok obrotowy 2020 z kapitału zapasowego Spółki.

8.3.       Liczba i wartość nominalna akcji TAURON Polska Energia S.A. oraz akcji i udziałów w jednostkach powiązanych będących w posiadaniu osób zarządzających i nadzorujących

Poniższa tabela przedstawia stan posiadania akcji Spółki przez Członków Zarządu Spółki na dzień 31 grudnia 2021 r.

Tabela nr 51. Stan posiadania akcji Spółki przez Członków Zarządu na dzień 31 grudnia 2021 r.

Imię i nazwisko

Data powołania do Zarządu Spółki

Liczba posiadanych akcji Spółki

Wartość nominalna posiadanych akcji Spółki

1.        Artur Michałowski

05.08.2021 r.

0

0

2.        Patryk Demski

05.08.2021 r.

0

0

3.        Krzysztof Surma

05.08.2021 r.

10 000

50 000 zł

4.        Jerzy Topolski

15.07.2020 r.

0

0

Poniższa tabela przedstawia stan posiadania akcji Spółki przez Członków Zarządu Spółki na dzień sporządzenia niniejszego sprawozdania.

Tabela nr 52. Stan posiadania akcji Spółki przez Członków Zarządu na dzień sporządzenia niniejszego sprawozdania

Imię i nazwisko

Data powołania do Zarządu Spółki

Liczba posiadanych akcji Spółki

Wartość nominalna posiadanych akcji Spółki

1.        Artur Michałowski

05.08.2021 r.

0

0

2.        Patryk Demski

05.08.2021 r.

0

0

3.        Krzysztof Surma

05.08.2021 r.

10 000

50 000 zł

4.        Jerzy Topolski

15.07.2020 r.

0

0

5.        Artur Warzocha

21.01.2022 r.

0

0

Członkowie Zarządu Spółki na dzień 31 grudnia 2021 r. oraz na dzień sporządzenia niniejszego sprawozdania nie posiadali akcji lub udziałów w jednostkach powiązanych ze Spółką.

Członkowie Rady Nadzorczej Spółki na dzień 31 grudnia 2021 r. oraz na dzień sporządzenia niniejszego sprawozdania nie posiadali akcji TAURON jak również nie posiadali akcji lub udziałów w jednostkach powiązanych ze Spółką.

8.4.       Umowy dotyczące potencjalnych zmian w strukturze akcjonariatu              

Spółka nie posiada informacji o istnieniu umów (w tym również zawartych po dniu bilansowym), w wyniku których mogą w przyszłości nastąpić zmiany w proporcjach posiadanych akcji przez dotychczasowych akcjonariuszy i obligatariuszy.

8.5.       Nabycie akcji własnych

Nabycie akcji TAURON Dystrybucja

W 2021 r. oraz do dnia sporządzenia niniejszego sprawozdania TAURON Dystrybucja nabyła w celu umorzenia łącznie 1 150 964 akcji własnych o łącznej wartości nominalnej 23 019,28 zł, co w zaokrągleniu stanowi 0,0004% kapitału zakładowego Spółki. Akcje te nabyto po cenie 0,45 zł brutto za każdą akcję.

Uwzględniając art. 4181 § 4 Kodeksu spółek handlowych Zarząd TAURON Dystrybucja podejmował czynności mające na celu umorzenie akcji własnych nabytych od akcjonariuszy mniejszościowych, tj.:

1.   

w dniu 30 marca 2021 r. Zarząd TAURON Dystrybucja podjął uchwały w sprawie umorzenia akcji spółki nabytych przez spółkę od akcjonariuszy reprezentujących nie więcej niż 5% kapitału zakładowego oraz obniżenia kapitału zakładowego spółki i zmiany statutu spółki. Zarząd spółki postanowił o obniżeniu kapitału zakładowego spółki z kwoty 560 575 920,52 zł o kwotę 86 186,00 zł tj. do kwoty 560 489 734,52 zł. W dniu 21 maja 2021 r. Sąd Rejonowy dla Krakowa-Śródmieścia w Krakowie, XI Wydział Gospodarczy Krajowego Rejestru Sądowego zarejestrował obniżenie kapitału zakładowego TAURON Dystrybucja.

2.   

w dniu 11 stycznia 2022 r. (zdarzenie po dniu bilansowym) Zarząd TAURON Dystrybucja podjął uchwały w sprawie umorzenia akcji spółki nabytych przez spółkę od akcjonariuszy reprezentujących nie więcej niż 5% kapitału zakładowego oraz obniżenia kapitału zakładowego spółki i zmiany statutu spółki. Zarząd spółki postanowił o obniżeniu kapitału zakładowego spółki z kwoty 560 489 734,52 zł o kwotę 9 613,90 zł tj. do kwoty 560 480 120,62 zł. Na dzień sporządzenia niniejszego sprawozdania nie zarejestrowano obniżenia kapitału zakładowego Spółki. W związku z brakiem rejestracji Spółka na dzień 31 grudnia 2021 r. oraz na dzień sporządzania niniejszego sprawozdania posiadała 480 695 akcji własnych.

Nabycie akcji TAURON Wytwarzanie

W 2021 r. spółka TAURON Wytwarzanie nabyła w celu umorzenia łącznie 139 602 308 akcji własnych o łącznej wartości nominalnej 1 396 023 080,00 zł. Akcje te nabyto po cenie 10,00 zł brutto za każdą akcję.

Kapitał zakładowy TAURON Wytwarzanie został obniżony o kwotę 1 396 023 080,00 zł, tj. z kwoty 1 502 259 310,00 zł do kwoty 106 236 230,00 zł, poprzez zmianę Statutu Spółki w drodze umorzenia części akcji należących do TAURON, celem pokrycia straty netto za rok obrotowy 2020 i straty netto z lat poprzednich w łącznej wysokości 1 396 023 076,75 zł, pozostała kwota 3,25 zł została przekazana na kapitał rezerwowy. W dniu 20 grudnia 2021 r. Sąd Rejonowy Katowice-Wschód w Katowicach, VIII Wydział Gospodarczy Krajowego Rejestru Sądowego zarejestrował obniżenie kapitału zakładowego TAURON Wytwarzanie.

TAURON jest jedynym akcjonariuszem TAURON Wytwarzanie.

W 2021 r. oraz na dzień sporządzenia niniejszego sprawozdania TAURON oraz pozostałe spółki zależne nie nabywały ani nie posiadały akcji własnych.

8.6.       Programy akcji pracowniczych

W 2021 r. w Spółce nie funkcjonowały programy akcji pracowniczych.

8.7.       Notowania akcji na Giełdzie Papierów Wartościowych S.A. w Warszawie

Akcje TAURON są notowane na Rynku Głównym GPW od dnia 30 czerwca 2010 r. W 2021 r. kurs akcji TAURON kształtował się w przedziale od 2,447 zł do 3,82 zł (według cen zamknięcia). Podczas ostatniej sesji w 2021 r. cena akcji wyniosła 2,654 zł.

Pomimo trwającej pandemii COVID-19 w II kwartale 2021 r. polska gospodarka wróciła, po czterech kwartałach notowanych spadków PKB, na ścieżkę wzrostu. W II kwartale 2021 r. krajowy PKB wzrósł o 1,9 proc., w III kwartale o 2,1 proc., a w IV kwartale o 1,7 proc., co przełożyło się na 5,7 proc. odbicie gospodarcze w całym 2021 r.

W 2021 r. na większości światowych giełd odnotowano bardzo dobrą koniunkturę, co było przede wszystkim konsekwencją stymulacji monetarnej ze strony banków centralnych, rządowych programów pomocowych oraz odbicia gospodarczego. Z drugiej strony obserwowana była rosnąca inflacja oraz podwyżki stóp procentowych.

Na polskim rynku kapitałowym również panowała bardzo dobra koniunktura, co oznaczało odwrócenie trendów z 2020 r. – w 2021 r. indeks WIG wzrósł o 21,52 proc., a WIG20 o 14,26 proc. Indeks WIG-Energia, grupujący spółki z sektora energetycznego zanotował 18,35 proc. wzrost.

Na notowania akcji TAURON i całego sektora energetycznego w 2021 r., oprócz wyżej wskazanych trendów makroekonomicznych, wpływały informacje dotyczące transformacji sektora elektroenergetycznego, która zakłada wydzielenie z grup energetycznych aktywów wytwórczych opartych na węglu kamiennym i brunatnym i ich przeniesienie do NABE, jak również informacje w zakresie programu transformacji sektora wydobycia węgla kamiennego, w tym planowanej sprzedaży zakładów górniczych funkcjonujących w Grupie Kapitałowej TAURON na rzecz Skarbu Państwa.

Według stanu na dzień 31 grudnia 2021 r. akcje TAURON wchodziły w skład następujących indeksów giełdowych:

1.     

WIG – indeks obejmujący wszystkie spółki notowane na Rynku Głównym GPW, które spełniają bazowe kryteria uczestnictwa w indeksach. Udział TAURON w indeksie WIG: 0,8345%,

2.     

WIG-Poland – indeks narodowy, w którego skład wchodzą wyłącznie akcje krajowych spółek notowanych na Rynku Głównym GPW, które spełniają bazowe kryteria uczestnictwa w indeksach. Udział TAURON w indeksie WIG-Poland: 0,8703%,

3.     

WIG20 – indeks obliczany na podstawie wartości portfela akcji 20 największych i najbardziej płynnych spółek z Rynku Głównego GPW. Udział TAURON w indeksie WIG20: 1,2939%,

4.     

WIG30 – indeks obejmujący 30 największych i najbardziej płynnych spółek notowanych na Rynku Głównym GPW. Udział TAURON w indeksie WIG30: 1,1985%,

5.     

WIG-Energia – indeks sektorowy, w którego skład wchodzą spółki uczestniczące w indeksie WIG i jednocześnie zakwalifikowane do sektora energetyki. Udział TAURON w indeksie WIG-Energia: 19,7668%,

6.     

WIG-ESG – indeks obejmujący akcje spółek uznawanych za odpowiedzialne społecznie, tj. takich, które przestrzegają zasad biznesu odpowiedzialnego społecznie, w szczególności w zakresie kwestii środowiskowych, społecznych, ekonomicznych i ładu korporacyjnego. Udział TAURON w WIG-ESG: 0,7115%.

Poniższa tabela przedstawia kluczowe dane dotyczące akcji Spółki w latach 2011-2021.

Tabela nr 53. Kluczowe dane dotyczące akcji TAURON w latach 2011-2021

Rok

Kurs maksymalny

(zł)

Kurs

minimalny

(zł)

Kurs ostatni

(zł)

Kapitalizacja na koniec okresu
(mln zł)

Kapitalizacja na koniec okresu (%)

Wartość księgowa

(mln zł)

Cena/Zysk

2011

6,81

4,65

5,35

9 376

2,1

15 922

8,1

2012

5,61

4,08

4,75

8 325

1,59

16 839

5,5

2013

5,39

3,85

4,37

7 659

1,29

17 675

5,5

2014

5,69

4,04

5,05

8 850

1,5

18 107

7,8

2015

5,29

2,37

2,88

5 047

0,98

18 837

4,2

2016

3,19

2,31

2,85

4 995

0,9

16 349

-

2017

4,12

2,75

3,05

5 345

0,8

17 880

3,02

2018

3,28

1,67

2,19

3 838

0,66

18 967

3,7

2019

2,44

1,43

1,64

2 874

0,52

19 168

13,9

2020

3,26

0,82

2,72

4 770

0,89

18 071

-

2021

3,82

2,495

2,654

4 651

0,66

16 497

-

Rok

Cena/Wartość Księgowa

Stopa zwrotu od początku roku1 (%)

Stopa

Dywidendy

(%)

Wartość obrotów

(mln zł)

Udział w obrotach

(%)

Średni wolumen na sesję

(szt.)

Średnia liczba transakcji na sesję (szt.)

2011

0,59

-16,73

2,8

5 575

2,21

3 721 539

1 373

2012

0,49

-5,03

6,5

3 199

1,7

2 667 725

960

2013

0,43

-3,64

4,6

3 104

1,41

2 793 020

1 022

2014

0,49

20,07

3,8

3 135

1,53

2 489 329

1 106

2015

0,27

-40,78

5,2

3 063

1,5

3 190 195

1 431

2016

0,31

-1,04

-

3 199

1,69

4 662 087

1 465

2017

0,31

7,02

-

2 737

1,16

3 261 765

1 323

2018

0,2

-28,2

-

3 104

1,52

5 622 737

1 769

2019

0,15

-25,11

-

2 001

1,04

4 508 965

1 699

2020

0,26

65,98

-

3 233

1,09

6 807 622

2 523

2021

0,28

-2,50

-

3 015

0,96

3 883 666

2 167

1Stopa zwrotu liczona z uwzględnieniem dochodu inwestora z tytułu dywidendy i przy założeniu, że osiągany dochód dodatkowy jest reinwestowany. Metodologia zgodna z Biuletynem Statystycznym GPW.

Źródło: Biuletyn Statystyczny GPW

Poniższe wykresy przedstawiają historyczne kształtowanie się kursu akcji TAURON oraz wartości obrotów, w tym na tle indeksów WIG20 i WIG-Energia.

Rysunek nr 82. Wykres kursu akcji TAURON oraz wartość obrotów w 2021 r.



Rysunek nr 83. Wykres kursu akcji TAURON oraz wartość obrotów od debiutu giełdowego do dnia 31 grudnia 2021 r.



Rysunek nr 84. Kurs akcji TAURON na tle indeksów WIG20 i WIG-Energia od debiutu giełdowego do dnia 31 grudnia 2021 r.



W 2021 r. analitycy domów maklerskich i banków inwestycyjnych wydali łącznie 13 rekomendacji dla akcji TAURON, w tym:



Poniższa tabela przedstawia zestawienie rekomendacji wydanych w 2021 r.

Tabela nr 54. Rekomendacje wydane w 2021 r.

Data wydania rekomendacji

Instytucja wydająca rekomendację

Rekomendacja / cena docelowa

28.01.2021 r.

Santander BM

Kupuj / 5,50 zł

26.02.2021 r.

Citi

Kupuj / 3,10 zł

23.04.2021 r.

DM PKO BP

Kupuj / 4,10 zł

26.04.2021 r.

TRIGON DM

Kupuj / 3,60 zł

27.04.2021 r.

Societe Generale

Kupuj / 4,10 zł

18.05.2021 r.

Erste Securities

Kupuj / 4,20 zł

20.07.2021 r.

TRIGON DM

Kupuj / 3,90 zł

21.10.2021 r.

TRIGON DM

Trzymaj / 3,80 zł

26.10.2021 r.

Societe Generale

Trzymaj / 4,10 zł

17.11.2021 r.

Santander BM

Kupuj / 6,00 zł

5.12.2021 r.

DM BOŚ

Trzymaj / 3,13 zł

7.12.2021 r.

Ipopema

Sprzedaj / 2,22 zł

9.12.2021 r.

TRIGON DM

Sprzedaj / 2,30 zł

8.8.       Relacje inwestorskie

Transparentna, rzetelna i regularna komunikacja jest podstawą prowadzonego przez TAURON programu relacji inwestorskich. Odbywa się ona nie tylko w formie działań wymaganych przepisami prawa, czyli np. poprzez publikowanie informacji w raportach bieżących i okresowych, lecz jest również uzupełniana licznymi dodatkowymi aktywnościami i narzędziami kierowanymi do wszystkich interesariuszy. Wysoka jakość komunikacji w konsekwencji przekłada się na wyższy poziom zaufania ze strony inwestorów, instytucji finansujących i partnerów biznesowych. Budowanie relacji z inwestorami oparte jest zarówno na wcielaniu w życie najlepszych praktyk stosowanych na całym świecie, jak i wyznaczaniu wysokich standardów na polskim rynku kapitałowym.

W 2021 r. analitycy, zarządzający funduszami oraz akcjonariusze mieli dostęp do szerokiego spektrum informacji o Grupie Kapitałowej TAURON za pomocą różnych narzędzi komunikacji. Z uwagi na ograniczenia epidemiczne spotkania z dziennikarzami, inwestorami i analitykami odbywały się w formule online.

W związku z publikacją raportów okresowych Spółka organizowała konferencje dla inwestorów i analityków, w których każdorazowo uczestniczyło kilkudziesięciu przedstawicieli rynku kapitałowego i mediów. Wydarzenia te były tłumaczone symultanicznie na język angielski. Zadbano również o możliwość ich odtworzenia w terminie późniejszym. Dzięki temu wszyscy zainteresowani mieli zagwarantowany równy dostęp do informacji. Ponadto, Spółka zorganizowała trzy czaty z przedstawicielami Zarządu dedykowane inwestorom indywidualnym.

Obok spotkań towarzyszących publikacji raportów okresowych, w 2021 r. Członkowie Zarządu Spółki oraz przedstawiciele Zespołu Relacji Inwestorskich wzięli udział w kilku konferencjach inwestorskich, podczas których odbyło się kilkadziesiąt spotkań z zarządzającymi i analitykami rynku kapitałowego. Podczas spotkań Członkowie Zarządu TAURON oraz kluczowi menedżerowie prezentowali strategię Grupy Kapitałowej TAURON, omawiali najważniejsze projekty inwestycyjne, sytuację finansową, a także aktualną sytuację rynkową i perspektywy sektora energetycznego.

W 2021 r., podobnie jak w latach poprzednich, TAURON uczestniczył także w wydarzeniach skierowanych do inwestorów indywidualnych. Był m.in. partnerem głównym konferencji „WallStreet” organizowanej przez Stowarzyszenie Inwestorów Indywidualnych.

W związku z rosnącym znaczeniem kanałów internetowych i mediów społecznościowych Spółka kładzie duży nacisk na rozwój w zakresie komunikacji z inwestorami. W serwisie YouTube zamieszcza relacje

z ważnych dla inwestorów wydarzeń np. z konferencji wynikowych, czy z obrad Walnych Zgromadzeń. TAURON posiada także profil korporacyjny na portalu społecznościowym Twitter, na którym pojawiają się wpisy m.in. z obszaru relacji inwestorskich. Mając świadomość, jak istotnym źródłem informacji dla inwestorów jest strona internetowa, a w szczególności zakładka Relacje Inwestorskie, Spółka dba o jej zawartość i aktualność zamieszczanych tam treści. Sekcja Relacje Inwestorskie zawiera wiele przydatnych informacji o bieżących i planowanych wydarzeniach, wynikach finansowych czy strategii Grupy Kapitałowej TAURON. Zamieszczone są w niej również prezentacje i relacje wideo z konferencji podsumowujących wyniki finansowe.

Aktywność w obszarze relacji inwestorskich jest regularnie doceniana przez uczestników rynku kapitałowego

i inwestorów. Szczegółowa informacja dotycząca otrzymanych przez TAURON oraz spółki Grupy Kapitałowej TAURON nagród i wyróżnień została przedstawiona w pkt 2.7 niniejszego sprawozdania.

Poniższa tabela przedstawia kalendarium wydarzeń i działań w ramach relacji inwestorskich, jakie miały miejsce w 2021 r.

Tabela nr 55. Kalendarium wydarzeń oraz działań realizowanych w ramach relacji inwestorskich w 2021 r.

Data

Wydarzenie

26.01.2021 r.

Udział w konferencji Top Ideas, BM PKO BP

17.03.2021 r.

Udział w konferencji CEE Capital Markets, BM PKO BP

31.03.2021 r.

Publikacja jednostkowego i skonsolidowanego raportu rocznego za 2020 r.

01.04.2021 r.

Wideokonferencja dla analityków, zarządzających funduszami i mediów związana z publikacją wyników finansowych za 2020 r.

01.04.2020 r.

Czat dla inwestorów indywidualnych w ramach współpracy ze Stowarzyszeniem Inwestorów Indywidualnych

19.05.2021 r.

Publikacja skonsolidowanego raportu za I kwartał 2021 r.

20.05.2021 r.

Wideokonferencja dla analityków, zarządzających funduszami i mediów związana z publikacją wyników finansowych za I kwartał 2021 r.

24.05.2021 r.

Zwyczajne Walne Zgromadzenie Spółki

06.09.2021 r.

Udział w konferencji 18th Annual Emerging Europe Investment Conference, Pekao Investment Banking

15.09.2021 r.

Publikacja skonsolidowanego raportu za I półrocze 2021 r.

16.09.2021 r.

Wideokonferencja dla analityków, zarządzających funduszami i mediów związana z publikacją wyników finansowych za I półrocze 2021 r.

16.09.2021 r.

Czat dla inwestorów indywidualnych w ramach współpracy ze Stowarzyszeniem Inwestorów Indywidualnych

23.09.2021 r.

Udział w konferencji CEE Metals & Energy, BM PKO BP

06.10.2021 r.

Udział w konferencji The Finest CEElection 2021, Erste Group

17.11.2021 r.

Publikacja skonsolidowanego raportu za III kwartał 2021 r.

18.11.2021 r.

Wideokonferencja dla analityków, zarządzających funduszami i mediów związana z publikacją wyników finansowych za III kwartał 2021 r.

18.11.2021 r.

Czat dla inwestorów indywidualnych w ramach współpracy ze Stowarzyszeniem Inwestorów Indywidualnych

9.12.2021 r.

Udział w konferencji WOOD's Winter Wonderland - Emerging Europe Conference, WOOD&Company

9.          OŚWIADCZENIE O STOSOWANIU ŁADU KORPORACYJNEGO

Działając zgodnie z § 70 ust. 6 pkt 5) Rozporządzenia Ministra Finansów z dnia 29 marca 2018 r. w sprawie informacji bieżących i okresowych przekazywanych przez emitentów papierów wartościowych oraz warunków uznawania za równoważne informacji wymaganych przepisami prawa państwa niebędącego państwem członkowskim (tj. Dz. U. 2018 r., poz. 757), Zarząd Spółki przedstawia oświadczenie o stosowaniu zasad ładu korporacyjnego w 2021 r.

9.1.       Stosowany zbiór zasad ładu korporacyjnego

Intencją Spółki jest podążanie za najlepszymi praktykami krajowymi, europejskimi i światowymi w obszarze corporate governance. Spółka konsekwentnie dąży do rozwijania ładu korporacyjnego, przykładając szczególną wagę do umacniania transparentności funkcjonowania Spółki, poprawy jakości komunikacji Spółki z inwestorami i wzmocnienia ochrony praw akcjonariuszy. Rada Nadzorcza oraz Zarząd Spółki podejmują działania w zakresie jak najszerszego stosowania przez Spółkę zasad zawartych w Dobrych Praktykach Spółek Notowanych na GPW.

W 2021 r. Spółka podlegała zasadom ładu korporacyjnego, zawartych w:

1.     

Dobrych Praktykach Spółek Notowanych na GPW 2016 (Dobre Praktyki 2016), uchwalonych przez Radę Nadzorczą GPW uchwałą nr 26/1413/2015 z dnia 13 października 2015 r., które weszły w życie w dniu 1 stycznia 2016 r. oraz obowiązywały do dnia 30 czerwca 2021 r.,

2.     

Dobrych Praktykach 2021, uchwalonych przez Radę Nadzorczą GPW uchwałą nr 13/1834/2021 z dnia 29 marca 2021 r., które weszły w życie w dniu 1 lipca 2021 r.

Tekst zbioru Dobrych Praktyk 2016, którym Spółka podlegała do dnia 30 czerwca 2021 r. jest dostępny na stronie internetowej GPW pod adresem: https://www.gpw.pl/pub/GPW/files/PDF/dobre_praktyki/DPSN2016GPW.pdf

Tekst zbioru Dobrych Praktyk 2021, którym Spółka podlega od 1 lipca 2021 r. jest opublikowany na stronie internetowej GPW pod adresem: https://www.gpw.pl/dobre-praktyki oraz na stronie internetowej Spółki pod adresem: https://www.tauron.pl/tauron/relacje-inwestorskie/informacje-o-spolce/lad-korporacyjny.

Zgodnie z wymaganiami GPW, Spółka w dniu 29 lipca 2021 r. opublikowała Informację na temat stosowania przez Spółkę zasad zawartych w Zbiorze Dobre Praktyki Spółek Notowanych na GPW 2021 na stronie internetowej Spółki pod adresem: https://www.tauron.pl/tauron/relacje-inwestorskie/informacje-o-spolce/lad-korporacyjny.

Opis działań Spółki przed 1 lipca 2021 r. mających na celu jej przygotowanie do stosowania Dobrych Praktyk 2021

W celu jak najszerszego dostosowania działalności Spółki do zasad zawartych w Dobrych Praktykach 2021 Spółka w okresie przed 1 lipca 2021 r. podjęła następujące działania, których skutkiem były zmiany w wewnętrznych dokumentach korporacyjnych Spółki, w szczególności:

30 kwietnia 2021 r. Rada Nadzorcza Spółki zatwierdziła zmiany do Regulaminu Zarządu wprowadzające m.in.:

 

1.      

Obowiązek głosowania przez Zarząd w sposób jawny (chyba, że co innego wynika z przepisów prawa),

2.      

Zakaz podejmowania dodatkowej aktywności zawodowej przez Członka Zarządu, jeżeli czas poświęcony na taką aktywność uniemożliwia mu rzetelne wykonywanie obowiązków w Spółce,

3.      

Możliwość żądania przez Członka Zarządu zamieszczenia w protokole z posiedzenia Zarządu jego zdania odrębnego.

24 maja 2021 r. Walne Zgromadzenie uchwaliło zmianę Statutu Spółki, która wprowadziła m.in.:

 

1.      

Obowiązek spełnienia kryterium niezależności przez co najmniej dwóch członków Rady Nadzorczej,

2.      

Obowiązek podejmowania uchwał przez Radę Nadzorczą w głosowaniu jawnym, z zastrzeżeniem przepisów powszechnie obowiązującego prawa,

3.      

Możliwość zgłoszenia do protokołu zdania odrębnego przez członka Rady Nadzorczej głosującego przeciw uchwale,

4.      

Obowiązek podjęcia uchwały Walnego Zgromadzenia upoważniającej Zarząd do podjęcia działań zmierzających do nabycia akcji, które mają zostać umorzone, z określeniem warunków nabycia akcji przez Spółkę oraz zapewnieniem poszanowania praw wszystkich akcjonariuszy.

24 maja 2021 r. Walne Zgromadzenie uchwaliło zmiany do Regulaminu Walnego Zgromadzenia Spółki mające na celu:

 

1.      

Dążenie do zapewnienia zróżnicowania w odniesieniu do kobiet i mężczyzn w składzie Rady Nadzorczej,

2.      

Zmianę zasad zwoływania i przeprowadzania Walnych Zgromadzeń, w tym zapewnienie powszechnie dostępnej transmisji obrad Walnego Zgromadzenia,

3.      

Wprowadzenie obowiązku doprecyzowania w formie uchwały Walnego Zgromadzenia ceny emisyjnej akcji z prawem poboru,

4.      

Ustalenie terminu, w którym powinny zostać zgłoszone przez Akcjonariuszy projekty uchwał Walnego Zgromadzenia (najpóźniej na 3 dni przed Walnym Zgromadzeniem),

5.      

Ustalenie zasad zgłaszania kandydatów na członków Rady Nadzorczej,

6.      

Wprowadzenie obowiązku dołączenia uzasadnień do projektów uchwał Walnego Zgromadzenia dotyczących spraw i rozstrzygnięć innych niż o charakterze porządkowym.

27 lipca 2021 r. Rada Nadzorcza uchwaliła zmiany do Regulaminu Rady Nadzorczej m.in. w zakresie:

 

1.      

Postanowienia, że członkowie Rady Nadzorczej powinni być w stanie poświęcić niezbędną ilość czasu na wykonywanie swoich obowiązków,

2.      

Postanowienia, że środki administracyjne i finansowe konieczne do zapewnienia sprawnego funkcjonowania Rady Nadzorczej powinny być adekwatnie delegowane,

3.      

Postanowienia, że Przewodniczący Rady Nadzorczej nie powinien łączyć swojej funkcji z kierowaniem pracami Komitetu Audytu działającego w ramach Rady Nadzorczej.

Opis sposobu stosowania przez Spółkę zasad zawartych w Dobrych Praktykach 2021 w odniesieniu do zagadnień mających największe znaczenie dla akcjonariuszy               

Przestrzeganie zasad ładu korporacyjnego stanowi integralną część funkcjonowania Spółki. Wysokie standardy w tym zakresie są ważne także z perspektywy akcjonariuszy. Spółka przedstawia poniżej informacje na temat zasad stosowanych przez Spółkę, które w jej ocenie mają istotne znaczenie dla akcjonariuszy.

Zasady dotyczące polityki informacyjnej i komunikacji z inwestorami

Rozdział 1 Dobrych Praktyk 2021 wskazuje zasady dotyczące dbałości o należytą komunikację z interesariuszami oraz prowadzenia przejrzystej i rzetelnej polityki informacyjnej.

Spółka wykorzystuje różne kanały komunikacji z uczestnikami rynku kapitałowego. Wszystkie wymagane przepisami informacje są zamieszczane i na bieżąco aktualizowane na stronie internetowej Spółki. Spółka utrzymuje bieżące kontakty z inwestorami (instytucjonalnymi i indywidualnymi) oraz analitykami domów maklerskich i banków inwestycyjnych. Komunikuje się z nimi podczas konferencji organizowanych po publikacji każdego raportu okresowego, spotkań indywidualnych organizowanych na prośbę inwestorów i analityków oraz regularnie organizowanych czatów dla inwestorów indywidualnych. Na stronie internetowej https://www.tauron.pl/tauron/relacje-inwestorskie znajdują się dane kontaktowe dla inwestorów wraz z dostępnymi numerami telefonów oraz adresami e-mail, jak również formularzem kontaktowym (zasada 1.1.).

Spółka sporządza i publikuje na stronie internetowej https://www.tauron.pl/tauron/relacje-inwestorskie raporty okresowe zawierające wyniki finansowe w możliwie najkrótszym czasie po zakończeniu okresu sprawozdawczego. W celu ograniczenia niepewności inwestorów w zakresie sytuacji finansowej Spółki, przed publikacją raportów okresowych, Spółka publikuje szacunkowe wyniki finansowe (zasada 1.2.).

Spółka organizuje konferencje dla inwestorów, analityków i przedstawicieli mediów każdorazowo po publikacji wyników finansowych. Konferencje te są udostępniane online w czasie rzeczywistym wszystkim zainteresowanym. Podczas konferencji wynikowych przedstawiciele Zarządu Spółki prezentują i komentują uzyskane wyniki, przyjętą strategię oraz jej realizację oraz najważniejsze wydarzenia mające wpływ na działalność Spółki i Grupy Kapitałowej TAURON, a także perspektywy na przyszłość. Podczas organizowanych spotkań Zarząd Spółki publicznie udziela wyjaśnień i odpowiedzi na zadane pytania (zasada 1.6.).

Inwestorzy mogą kierować swoje pytania pisemnie, telefonicznie, za pomocą wiadomości e-mail lub też za pomocą formularza kontaktowego dostępnego na stronie internetowej https://www.tauron.pl/tauron/relacje-inwestorskie/kontakt-dla-inwestorow/formularz. W Spółce została przyjęta Procedura przekazywania informacji dotyczących Spółki i jej spółek zależnych na potrzeby Relacji Inwestorskich wraz ze wskazaniem terminów na poszczególne czynności. Odpowiedzi są udzielane niezwłocznie, a w przypadku zagadnień wymagających pogłębionych analiz/kalkulacji w ciągu 10 dni (zasada 1.7.).

Zasady dotyczące Walnego Zgromadzenia i relacji z akcjonariuszami

Rozdział 4 Dobrych Praktyk 2021 wskazuje zasady przeprowadzania Walnych Zgromadzeń oraz pozostałe zasady, które mają zachęcić akcjonariuszy do zaangażowania się w sprawy spółki.

Zgodnie z Regulaminem Walnego Zgromadzenia Spółka ustala miejsce i termin, a także formę Walnego Zgromadzenia w sposób umożliwiający udział w obradach jak największej liczbie akcjonariuszy (zasada 4.2.).

Spółka zapewnia powszechnie dostępną transmisję obrad Walnego Zgromadzenia w czasie rzeczywistym, a przedstawicielom mediów umożliwia się obecność na walnych zgromadzeniach (zasada 4.3. i zasada 4.4.).

W przypadku, gdy Walne Zgromadzenie jest zwoływane przez podmiot lub organ inny niż Zarząd na podstawie przepisów Kodeksu spółek handlowych, Zarząd dokonuje wszelkich wymaganych czynności w celu zwołania, organizacji i przeprowadzenia Walnego Zgromadzenia (zasada 4.5.).

Projekty uchwał Walnego Zgromadzenia dotyczące spraw i rozstrzygnięć innych niż o charakterze porządkowym zawierają uzasadnienie, chyba, że wynika ono z dokumentacji przedstawianej Walnemu Zgromadzeniu (zasada 4.6.).

Rada Nadzorcza opiniuje projekty uchwał wnoszonych przez Zarząd do porządku obrad Walnego Zgromadzenia (zasada 4.7.).

Akcjonariusze mogą zgłosić projekty uchwał Walnego Zgromadzenia do spraw wprowadzonych do porządku obrad Walnego Zgromadzenia najpóźniej na 3 dni przed Walnym Zgromadzeniem (zasada 4.8.).

Zgodnie z Regulaminem Walnego Zgromadzenia akcjonariusze zamierzający zgłosić kandydatów na członków Rady Nadzorczej powinni udostępnić Spółce uzasadnienia kandydatur wraz z życiorysami zawodowymi kandydatów i kompletem materiałów ich dotyczących w terminie umożliwiającym pozostałym akcjonariuszom zapoznanie się z nimi przed odbyciem się Walnego Zgromadzenia oraz podjęcie decyzji w sprawie wyboru członka Rady Nadzorczej z należytym rozeznaniem, lecz nie później niż na 3 dni przed Walnym Zgromadzeniem. Informacje otrzymane od akcjonariuszy Spółka niezwłocznie udostępnia pozostałym akcjonariuszom w trybie określonym w ogłoszeniu o Walnym Zgromadzeniu dla udostępniania dokumentacji i projektów uchwał, które mają być przedstawione Walnemu Zgromadzeniu. Akcjonariusz zgłaszający kandydatów na członków Rady Nadzorczej składa Spółce, wraz z uzasadnieniem kandydatury, oświadczenie kandydata o spełnianiu lub niespełnianiu przez tego kandydata kryteriów niezależności wymienionych w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym, a także istnieniu bądź nieistnieniu rzeczywistych i istotnych powiązań tego kandydata z akcjonariuszem posiadającym co najmniej 5% ogólnej liczby głosów w Spółce (zasada 4.9.).

Członkowie Zarządu i Rady Nadzorczej uczestniczą w obradach Walnego Zgromadzenia w składzie umożliwiającym udzielenie merytorycznej odpowiedzi na pytania zadawane w trakcie Walnego Zgromadzenia. Członkowie Zarządu oraz Rady Nadzorczej oraz biegły rewident spółki w granicach swoich kompetencji i w zakresie niezbędnym dla oceny sprawy objętej porządkiem obrad Walnego Zgromadzenia, udzielają uczestnikom Zgromadzenia wyjaśnień i informacji dotyczących Spółki. Zarząd prezentuje uczestnikom Zwyczajnego Walnego Zgromadzenia wyniki finansowe Spółki oraz inne istotne informacje zawarte w sprawozdaniu finansowym podlegającym zatwierdzeniu przez Walne Zgromadzenie (zasada 4.11.).

Uchwała Walnego Zgromadzenia w sprawie emisji akcji z prawem poboru precyzuje cenę emisyjną albo mechanizm jej ustalenia, bądź zobowiązuje organ do tego upoważniony do ustalenia jej przed dniem prawa poboru, w terminie umożliwiającym podjęcie decyzji inwestycyjnej (zasada 4.12.).

Uchwała o nowej emisji akcji z wyłączeniem prawa poboru, która jednocześnie przyznaje prawo pierwszeństwa objęcia akcji nowej emisji wybranym akcjonariuszom lub innym podmiotom, może być podjęta, jeżeli spełnione są co najmniej poniższe przesłanki:

1.     

Spółka ma racjonalną, uzasadnioną gospodarczo potrzebę pilnego pozyskania kapitału lub emisja akcji związana jest z racjonalnymi, uzasadnionymi gospodarczo transakcjami, m.in. takimi jak łączenie się z inną spółką lub jej przejęciem, lub też akcje mają zostać objęte w ramach przyjętego przez Spółkę programu motywacyjnego,

2.     

osoby, którym przysługiwać będzie prawo pierwszeństwa, zostaną wskazane według obiektywnych kryteriów ogólnych,

3.     

cena objęcia akcji będzie pozostawać w racjonalnej relacji do bieżących notowań akcji Spółki lub zostanie ustalona w wyniku rynkowego procesu budowania księgi popytu (zasada 4.13.).

Zasady dotyczące konfliktu interesów i transakcji z podmiotami powiązanymi

Rozdział 5 Dobrych Praktyk 2021 wskazuje procedury zarządzania konfliktem interesów i zawierania transakcji z podmiotami powiązanymi w warunkach możliwości wystąpienia konfliktu interesów.

Zgodnie z procedurami wdrożonymi w Spółce żaden akcjonariusz nie jest uprzywilejowany w stosunku do pozostałych akcjonariuszy w zakresie transakcji z podmiotami powiązanymi. Dotyczy to także transakcji akcjonariuszy Spółki zawieranych z podmiotami należącymi do jej grupy (zasada 5.3.).

Uchwała Walnego Zgromadzenia upoważniająca Zarząd Spółki do podjęcia działań zmierzających do nabycia akcji, które mają zostać umorzone, określa warunki nabycia akcji przez Spółkę (buy-back), zapewniające poszanowanie praw wszystkich akcjonariuszy (zasada 5.4.).

W przypadku gdy transakcja Spółki z podmiotem powiązanym wymaga zgody Rady Nadzorczej, przed podjęciem uchwały w sprawie wyrażenia zgody Rada Nadzorcza ocenia, czy istnieje konieczność uprzedniego zasięgnięcia opinii podmiotu zewnętrznego, który przeprowadzi wycenę transakcji oraz analizę jej skutków ekonomicznych (zasada 5.5.). Natomiast jeżeli zawarcie transakcji z podmiotem powiązanym wymaga zgody Walnego Zgromadzenia, Rada sporządza opinię na temat zasadności zawarcia takiej transakcji i ocenia w takim przypadku konieczność uprzedniego zasięgnięcia opinii podmiotu zewnętrznego, o której mowa w zdaniu poprzednim (zasada 5.6.).

W przypadku, gdy decyzję w sprawie zawarcia przez Spółkę istotnej transakcji z podmiotem powiązanym podejmuje Walne Zgromadzenie, przed podjęciem takiej decyzji Spółka zapewnia wszystkim akcjonariuszom dostęp do informacji niezbędnych do dokonania oceny wpływu tej transakcji na interes Spółki, w tym przedstawia opinię Rady Nadzorczej, o której mowa w zasadzie 5.6. (zasada 5.7.).

Spółka publikuje na stronie internetowej wykaz istotnych transakcji z podmiotami powiązanymi sporządzony zgodnie z art. 90i Ustawy z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych:

https://www.tauron.pl/tauron/relacje-inwestorskie/wykaz-istotnych-transakcji.

9.2.       Zbiór zasad ładu korporacyjnego, od stosowania których odstąpiono

Informacja dotycząca nie stosowania zasad i rekomendacji zawartych w Dobrych Praktykach 2016

Do dnia 30 czerwca 2021 r. Spółka nie stosowała następujących zasad szczegółowych zawartych w Dobrych Praktykach 2016:

1.     

IV.Z.2. - zasada dotycząca zapewnienia powszechnie dostępnej transmisji obrad WZ w czasie rzeczywistym.

Spółka na bieżąco monitoruje strukturę akcjonariatu i w przypadku zajścia zmian uzasadniających potrzebę powszechnie dostępnej transmisji obrad walnego zgromadzenia w czasie rzeczywistym, Spółka informowała o podjęciu stosownych działań w celu zapewnienia transmisji.

2.     

VI.Z.1. - zasada dotycząca takiego skonstruowania programów motywacyjnych, by m.in. uzależniać poziom wynagrodzenia członków Zarządu Spółki i jej kluczowych menedżerów od rzeczywistej, długoterminowej sytuacji finansowej Spółki oraz długoterminowego wzrostu wartości dla akcjonariuszy i stabilności funkcjonowania przedsiębiorstwa.

Zasada ta nie była stosowana z uwagi na obowiązujący w TAURON system wynagradzania i premiowania członków Zarządu Spółki i jej kluczowych menedżerów, który przewiduje uzależnienie poziomu wynagrodzenia od sytuacji finansowej Spółki w perspektywie rocznej, w powiązaniu z realizacją celów strategicznych.

3.     

VI.Z.2. - zasada dotycząca powiązania wynagrodzenia członków zarządu i kluczowych menedżerów z długookresowymi celami biznesowymi i finansowymi spółki. Okres pomiędzy przyznaniem w ramach programu motywacyjnego opcji lub innych instrumentów powiązanych z akcjami spółki, a możliwością ich realizacji powinien wynosić minimum 2 lata.

Zasada ta nie była stosowana z uwagi na obowiązujący w TAURON system wynagradzania i premiowania członków Zarządu Spółki i jej kluczowych menedżerów, który nie przewiduje powiązania wynagrodzeń z instrumentami powiązanymi z akcjami Spółki.

W 2021 r. następujące zasady szczegółowe zawarte w Dobrych Praktykach 2016 nie dotyczyły Spółki:

1.     

I.Z.1.10. dotycząca zamieszczania na stronie internetowej Spółki prognoz finansowych - jeżeli spółka podjęła decyzję o ich publikacji - opublikowanych w okresie co najmniej ostatnich 5 lat, wraz z informacją o stopniu ich realizacji.

Zasada ta nie dotyczyła Spółki z uwagi na niepublikowanie przez Spółkę prognoz finansowych.

2.     

III.Z.6. stanowiąca, iż w przypadku, gdy w Spółce nie wyodrębniono organizacyjnie funkcji audytu wewnętrznego, komitet audytu (lub rada nadzorcza, jeżeli pełni funkcję komitetu audytu) co roku dokonuje oceny, czy istnieje potrzeba dokonania takiego wydzielenia.

Zasada ta nie dotyczyła Spółki z uwagi na posiadanie przez Spółkę w strukturze organizacyjnej wyodrębnionej jednostki organizacyjnej ds. audytu wewnętrznego.

W 2021 r. Spółka nie stosowała jedynie rekomendacji zawartej w Dobrych Praktykach 2016 oznaczonej jako IV.R.2., dotyczącej umożliwienia akcjonariuszom udziału w WZ przy wykorzystaniu środków komunikacji elektronicznej Spółka na bieżąco monitoruje zmiany w strukturze akcjonariatu, które mogłyby wpłynąć na sposób komunikacji podczas walnego zgromadzenia. Dodatkowo w przypadku wpłynięcia do Spółki zgłoszeń akcjonariuszy o przeprowadzenie walnego zgromadzenia przy wykorzystaniu środków komunikacji elektronicznej, Spółka informowała o weryfikacji możliwości technicznych zapewniających bezpieczne dla akcjonariuszy i Spółki przeprowadzenie walnego zgromadzenia i w przypadku braku przeciwskazań podjęciu działania zgodnego z niniejszą rekomendacją.

Pozostałe rekomendacje zawarte w Dobrych Praktykach 2016 były przez Spółkę stosowane do 30 czerwca 2021 r.

Informacja dotycząca nie stosowania zasad zawartych w Dobrych Praktykach 2021

Od dnia wejścia w życie Dobrych Praktyk 2021, tj. od dnia 1 lipca 2021 r., Spółka nie stosowała następujących zasad zawartych w Dobrych Praktykach 2021:

1.     

1.4.2. - zasada dotycząca przedstawiania wartości wskaźnika równości wynagrodzeń wypłacanych jej pracownikom, obliczanego jako procentowa różnica pomiędzy średnim miesięcznym wynagrodzeniem kobiet i mężczyzn za ostatni rok oraz informacji o działaniach podjętych w celu likwidacji ewentualnych nierówności w tym zakresie wraz z prezentacją ryzyk z tym związanych oraz horyzontem czasowym, w którym planowane jest doprowadzenie do równości.

Zasada ta nie była przez Spółkę stosowana ze względu na fakt, iż wskaźnik ten nie odzwierciedla rzeczywistych uwarunkowań w zakresie możliwości zatrudniania kobiet i mężczyzn w wybranych obszarach działalności Spółki.

2.     

2.1. - zasada dotycząca posiadania polityki różnorodności wobec Zarządu oraz Rady Nadzorczej, przyjętej odpowiednio przez Radę Nadzorczą lub Walne Zgromadzenie, określającej cele i kryteria różnorodności m.in. w zakresie płci, kierunku wykształcenia, specjalistycznej wiedzy, wieku oraz doświadczenia zawodowego, a także wskazującej termin i sposób monitorowania realizacji tych celów. W zakresie zróżnicowania pod względem płci warunkiem zapewnienia różnorodności organów Spółki jest udział mniejszości w danym organie na poziomie nie niższym niż 30%.

Spółka posiada wdrożoną Politykę różnorodności w Grupie TAURON, na podstawie której Grupa Kapitałowa TAURON stosuje politykę równego traktowania oraz dąży do zapewnienia różnorodności w zakresie płci, kierunku wykształcenia, wieku i doświadczenia zawodowego w odniesieniu do wszystkich pracowników. Spółka jednak nie posiada polityki różnorodności wobec Zarządu oraz Rady Nadzorczej w zakresie udziału mniejszości w danym organie na poziomie nie niższym niż 30%, z uwagi na przyjęcie przez Spółkę rozwiązań zgodnych z Ustawą z dnia 16 grudnia 2016 r. o zasadach zarządzania mieniem państwowym dotyczących powoływania członków Zarządu po przeprowadzeniu postępowania kwalifikacyjnego, którego celem jest sprawdzenie i ocena kwalifikacji kandydatów oraz wyłonienie najlepszego kandydata na członka Zarządu. W przypadku powoływania członków Rady Nadzorczej minister właściwy do wykonywania uprawnień w zakresie praw z akcji Skarbu Państwa posiada statutowe prawo do powoływania większości członków Rady Nadzorczej.

3.     

2.2. - zasada stanowiąca, iż osoby podejmujące decyzje w sprawie wyboru członków Zarządu lub Rady Nadzorczej Spółki powinny zapewnić wszechstronność tych organów poprzez wybór do ich składu osób zapewniających różnorodność, umożliwiając m.in. osiągnięcie docelowego wskaźnika minimalnego udziału mniejszości, określonego na poziomie nie niższym niż 30%, zgodnie z celami określonymi w przyjętej polityce różnorodności, o której mowa w zasadzie 2.1.

Spółka obecnie nie zapewnia 30% zróżnicowania w odniesieniu do kobiet w składzie Zarządu i Rady Nadzorczej. Walne Zgromadzenie, mając na celu dążenie do zapewnienia zróżnicowania w odniesieniu do kobiet i mężczyzn w składzie Rady Nadzorczej, w dniu 24 maja 2021 r. uchwaliło zmiany do Regulaminu Walnego Zgromadzenia Spółki między innymi poprzez dodanie w § 24 ust. 5 w brzmieniu: „Osoby podejmujące decyzje w sprawie wyboru członków Rady Nadzorczej powinny zapewnić wszechstronność organu poprzez wybór do jego składu osób zapewniających różnorodność, umożliwiając m.in. osiągnięcie docelowego wskaźnika minimalnego udziału mniejszości określonego na poziomie nie niższym niż 30%, zgodnie z celami określonymi w przyjętej w Spółce polityce różnorodności”. W zakresie powoływania Członków Zarządu Spółka nie spełnia kryteriów tej zasady, ponieważ rozwiązania organizacyjne w Spółce w tym zakresie muszą być zgodne z treścią Ustawy z dnia 16 grudnia 2016 r. o zasadach zarządzania mieniem państwowym dot. powoływania członków zarządu po przeprowadzeniu postępowania kwalifikacyjnego, którego celem jest sprawdzenie i ocena kwalifikacji kandydatów oraz wyłonienie najlepszego kandydata na Członka Zarządu.

4.     

3.4. - zasada stanowiąca, iż wynagrodzenie osób odpowiedzialnych za zarządzanie ryzykiem i compliance oraz kierującego audytem wewnętrznym powinno być uzależnione od realizacji wyznaczonych zadań, a nie od krótkoterminowych wyników spółki.

Część zmienna wynagrodzenia osób odpowiedzialnych za zarządzanie ryzykiem i compliance oraz kierującego audytem wewnętrznym jest częściowo uzależniona od realizacji celów indywidualnych/obszarowych (związanych bezpośrednio z realizacją wyznaczonych zadań odpowiednio w zakresie zarządzania ryzykiem, compliance i audytem wewnętrznym) oraz częściowo od realizacji celów solidarnościowych powiązanych z wynikiem Spółki i Grupy.

5.     

3.5. - zasada stanowiąca, iż osoby odpowiedzialne za zarządzanie ryzykiem i compliance podlegają bezpośrednio prezesowi lub innemu członkowi zarządu.

Osoba odpowiedzialna za zarządzanie compliance w Spółce w 2021 r. podlegała bezpośrednio Prezesowi Zarządu Spółki. Jednak osoba odpowiedzialna za zarządzanie ryzykiem w Spółce nie podlegała bezpośrednio Prezesowi lub innemu Członkowi Zarządu Spółki. Pomimo, iż Spółka nie zapewniła bezpośredniej podległości osobie odpowiedzialnej za zarządzenie ryzykiem w Spółce, to przyjęte przez Spółkę rozwiązania organizacyjne oraz odpowiednia pozycja w hierarchii Spółki, względem osób odpowiedzialnych za działalność operacyjną zapewniały osobie odpowiedzialnej za zarządzanie ryzykiem możliwość bezpośredniego raportowania do Członków Zarządu Spółki oraz udział w posiedzeniach Zarządu i Rady Nadzorczej Spółki, jeśli przedmiotem tych posiedzeń są sprawy z zakresu ryzyka.

6.     

3.6. - zasada stanowiąca, iż Kierujący audytem wewnętrznym podlega organizacyjnie prezesowi zarządu, a funkcjonalnie przewodniczącemu komitetu audytu lub przewodniczącemu rady nadzorczej, jeżeli rada pełni funkcję komitetu audytu.

Jednostka audytu wewnętrznego kierowana przez Dyrektora Wykonawczego ds. Audytu i Kontroli Wewnętrznej, jest umiejscowiona w strukturze organizacyjnej Spółki w bezpośredniej podległości Prezesa Zarządu. Funkcjonalnie Kierujący audytem wewnętrznym nie podlega Przewodniczącemu Komitetu Audytu, jednak w celu zachowania niezależności, obiektywizmu i prawidłowej realizacji funkcji audytu i kontroli Dyrektorowi Wykonawczemu ds. Audytu i Kontroli Wewnętrznej zapewniono możliwość cyklicznego raportowania do Komitetu Audytu i Rady Nadzorczej Spółki.

7.     

3.7. - zasada stanowiąca, iż zasady 3.4. – 3.6. mają zastosowanie również w przypadku podmiotów z grupy spółki o istotnym znaczeniu dla jej działalności, jeśli wyznaczono w nich osoby do wykonywania tych zadań.

W spółkach Grupy Kapitałowej TAURON o istotnym znaczeniu dla jej działalności zostali wyznaczeni Koordynatorzy ds. Zarządzania Ryzykiem oraz Koordynatorzy ds. Compliance, którzy nie zawsze podlegają bezpośrednio prezesowi lub innemu członkowi zarządu spółki zależnej. Przyjęte w tych spółkach rozwiązania w zakresie struktury organizacyjnej, pomimo iż nie zawsze zapewniają bezpośrednią podległość członkowi zarządu spółki, nie ograniczają możliwości bezpośredniego raportowania do członków zarządu spółki. W grudniu 2021 r. została zaktualizowana Polityka Compliance Grupy TAURON, w której wskazano, iż Koordynator ds. Compliance powinien podlegać bezpośrednio prezesowi zarządu lub innemu członkowi zarządu spółki. W związku z tym zostały rozpoczęte działania mające na celu wdrożenie ww. postanowienia. W odniesieniu do Obszaru Audytu i Kontroli Wewnętrznej funkcja audytu jest scentralizowana, a w spółkach zależnych nie zostały wyznaczone osoby do wykonywania zadań audytowych.

8.     

4.1. - zasada dotycząca umożliwienia akcjonariuszom udziału w walnym zgromadzeniu przy wykorzystaniu środków komunikacji elektronicznej, jeżeli jest to uzasadnione z uwagi na zgłaszane spółce oczekiwania akcjonariuszy, o ile jest w stanie zapewnić infrastrukturę techniczną niezbędną dla przeprowadzania takiego walnego zgromadzenia.

Spółka na bieżąco monitoruje zmiany w strukturze akcjonariatu, które mogłyby wpłynąć na sposób komunikacji podczas walnego zgromadzenia. Dodatkowo w przypadku wpłynięcia do Spółki zgłoszeń akcjonariuszy o przeprowadzenie walnego zgromadzenia przy wykorzystaniu środków komunikacji elektronicznej, Spółka zweryfikuje możliwości techniczne zapewniające bezpieczne dla akcjonariuszy i Spółki przeprowadzenie walnego zgromadzenia i w przypadku braku przeciwwskazań Spółka podejmie działania zgodnie z niniejszą rekomendacją.

9.     

4.14. - zasada stanowiąca, iż spółka powinna dążyć do podziału zysku poprzez wypłatę dywidendy, a pozostawienie całości zysku w spółce jest możliwe, jeżeli zachodzi którakolwiek z poniższych przyczyn:

1)    

wysokość tego zysku jest minimalna, a w konsekwencji dywidenda byłaby nieistotna w relacji do wartości akcji,

2)    

spółka wykazuje niepokryte straty z lat ubiegłych, a zysk przeznaczony jest na ich zmniejszenie,

3)    

spółka uzasadni, że przeznaczenie zysku na inwestycje przyniesie akcjonariuszom wymierne korzyści,

4)    

spółka nie wygenerowania środków pieniężnych umożliwiających wypłatę dywidendy,

5)    

wypłata dywidendy istotnie zwiększyłaby ryzyko naruszenia kowenantów wynikających z wiążących spółkę umów kredytowych lub warunków emisji obligacji,

6)    

pozostawienie zysku w spółce jest zgodne z rekomendacją instytucji sprawującej nadzór nad spółką z racji prowadzenia przez nią określonego rodzaju działalności.

W Spółce obowiązuje polityka dywidendowa, zgodnie z którą ostateczna decyzja dotycząca wypłaty dywidendy jest podejmowana przez Walne Zgromadzenie Spółki po uzyskaniu rekomendacji Zarządu Spółki, który bierze pod uwagę w szczególności następujące czynniki: sytuację płynnościową Grupy, sytuację rynkową, realizację polityki inwestycyjnej, koszt oraz możliwości pozyskania finansowania, wymogi prawa oraz zapisy umów finansowych, w szczególności dotyczące nieprzekraczania określonego poziomu wskaźnika zadłużenia, zapewnienie ratingu na poziomie inwestycyjnym.

Spółka przekazała do publicznej wiadomości, iż zgodnie z przyjętą Polityką Dywidendową Spółka w perspektywie długoterminowej planuje wypłatę dywidendy w wysokości minimum 40% skonsolidowanego zysku netto. Intencją Spółki jest zapewnienie stopy dywidendy na poziomie konkurencyjnym w stosunku do długoterminowych instrumentów dłużnych, emitowanych na rynku polskim przez spółki z ratingiem inwestycyjnym. Polityka Dywidendowa Spółki jest w dużej mierze zbieżna z zasadą 4.14. Dobrych Praktyk 2021, aczkolwiek jednocześnie przewiduje ona szerszy zakres zdarzeń lub okoliczności uzasadniających brak wypłaty dywidendy, a tym samym decyzja Spółki może być podjęta na podstawie przesłanek, które nie są przywołane w katalogu określonym w ramach zasady 4.14. Dobrych Praktyk 2021.

10.   

6.2. - zasada dotycząca takiego skonstruowania programów motywacyjnych, by m.in. uzależniały poziom wynagrodzenia członków zarządu spółki i jej kluczowych menedżerów od rzeczywistej, długoterminowej sytuacji spółki w zakresie wyników finansowych i niefinansowych oraz długoterminowego wzrostu wartości dla akcjonariuszy i zrównoważonego rozwoju, a także stabilności funkcjonowania spółki.

Poziom wynagrodzenia zmiennego Członków Zarządu oraz kluczowych menedżerów Spółki uzależniony jest od rocznych skonsolidowanych wyników finansowych Spółki oraz od długoterminowej sytuacji Grupy Kapitałowej w zakresie wyników niefinansowych. Zasady wynagradzania Członków Zarządu zakładające między innymi uzależnienie wynagrodzenia zmiennego od wyników rocznych, zostały uchwalone przez Walne Zgromadzenie Spółki na wniosek akcjonariusza Skarbu Państwa. Zmiana powyższych zasad wymaga decyzji akcjonariuszy.

11.   

6.3. - zasada stanowiąca, iż jeżeli w spółce jednym z programów motywacyjnych jest program opcji menedżerskich, wówczas realizacja programu opcji winna być uzależniona od spełnienia przez uprawnionych, w przeciągu co najmniej 3 lat, z góry wyznaczonych, realnych i odpowiednich dla spółki celów finansowych i niefinansowych oraz zrównoważonego rozwoju, a ustalona cena nabycia przez uprawnionych akcji lub rozliczenia opcji nie może odbiegać od wartości akcji z okresu uchwalania programu.

Obowiązujący w Spółce system wynagradzania i premiowania Członków Zarządu Spółki i jej kluczowych menedżerów nie przewiduje powiązania wynagrodzeń z instrumentami powiązanymi z akcjami Spółki.

12.   

6.4. - zasada stanowiąca, iż rada nadzorcza realizuje swoje zadania w sposób ciągły, dlatego wynagrodzenie członków rady nie może być uzależnione od liczby odbytych posiedzeń. Wynagrodzenie członków komitetów, w szczególności komitetu audytu, powinno uwzględniać dodatkowe nakłady pracy związane z pracą w tych komitetach.

Członkowie Rady Nadzorczej otrzymują stałe wynagrodzenie miesięczne, bez względu na liczbę zwołanych posiedzeń i bez względu na udział Członków Rady Nadzorczej w pracach komitetów, w tym Komitetu Audytu.

Pozostałe zasady zawarte w Dobrych Praktykach 2021 były przez Spółkę stosowane od 1 lipca 2021 r.

Aktualizacja Informacji na temat stosowania przez Spółkę zasad zawartych w Zbiorze Dobre Praktyki Spółek Notowanych na GPW 2021 po dniu bilansowym

W celu wdrożenia do stosowania zasady 3.4. Dobrych Praktyk 2021 Spółka dokonała zmiany Regulaminu Wynagradzania Pracowników TAURON Polska Energia S.A., uwzględniającej rekomendacje wynikające z zasady 3.4.

W związku z podjętymi działaniami na dzień sporządzenia niniejszego sprawozdania zasada jest przez Spółkę stosowana.

Mając na celu wdrożenie do stosowania zasady 3.5. Dobrych Praktyk Spółka dokonała zmiany w zakresie przyporządkowania poszczególnym Członkom Zarządu TAURON obszarów biznesowych, w tym m.in. polegającej na tym, że Dyrektor Wykonawczy ds. Ryzyka bezpośrednio podlega Wiceprezesowi Zarządu ds. Finansów Spółki. Osoba odpowiedzialna za zarządzanie compliance w Spółce podlega bezpośrednio członkowi Zarządu Spółki.

W związku z powyższym na dzień sporządzenia niniejszego sprawozdania zasada jest przez Spółkę stosowana.

W dniu 8 lutego 2022 r. Spółka opublikowała aktualizację Informacji na temat stosowania przez Spółkę zasad zawartych w Zbiorze Dobre Praktyki Spółek Notowanych na GPW 2021 na stronie internetowej Spółki pod adresem: https://www.tauron.pl/tauron/relacje-inwestorskie/informacje-o-spolce/lad-korporacyjny.

9.3.       Główne cechy systemów kontroli wewnętrznej i zarządzania ryzykiem w odniesieniu do procesu sporządzania sprawozdań finansowych i skonsolidowanych sprawozdań finansowych

System kontroli wewnętrznej i zarządzania ryzykiem w odniesieniu do procesu sporządzania sprawozdań finansowych i skonsolidowanych sprawozdań finansowych realizowany jest na 3 poziomach:



Na podstawie przyjętych regulacji wewnętrznych spółki Grupy Kapitałowej TAURON funkcjonują w oparciu o regulaminy organizacyjne i posiadają zdefiniowane struktury organizacyjne, w których odpowiedzialności za czynności w zakresie sporządzania sprawozdań finansowych i skonsolidowanych sprawozdań finansowych są przypisane do właściwych jednostek biznesowych. Jednostki te zobowiązane są do bieżącej kontroli wbudowanej w realizowane zadania oraz do kontroli funkcjonalnej. Na podstawie obowiązującego w Grupie Kapitałowej TAURON Modelu Biznesowego, wdrożona została Dokumentacja Procesowa Megaprocesu 3.4 Rachunkowość, w ramach której rozpisane zostały m.in. procesy związane ze sprawozdawczością finansową Spółki i Grupy Kapitałowej TAURON. Dokumentacja procesu definiuje odpowiedzialności jednostek biznesowych w ramach procesów sprawozdawczych.



W Grupie Kapitałowej TAURON funkcjonuje Obszar Ryzyka, którego rolą jest nadzór i kreowanie systemu zarzadzania ryzykiem w Grupie Kapitałowej TAURON. Funkcje te w Spółce realizują Zespoły Ryzyka Korporacyjnego, Rynkowego i Kredytowego oraz Samodzielne Stanowiska Specjalistów ds. Kontroli Transakcji. Celem zarządzania ryzykiem jest zapewnienie w Grupie Kapitałowej TAURON zwiększenia przewidywalności osiągnięcia celów strategicznych, w tym stabilne kreowanie wyniku finansowego poprzez odpowiednio wczesną identyfikację zagrożeń pozwalającą na podejmowanie działań prewencyjnych. W Grupie Kapitałowej TAURON obowiązują standardy zarządzania ryzykiem określone w Strategii Zarządzania ryzykiem korporacyjnym w Grupie TAURON i politykach zarządzania ryzykami specyficznymi. System ERM obejmuje wszystkie obszary działalności Grupy Kapitałowej TAURON oraz realizowane w Grupie Kapitałowej TAURON procesy biznesowe, w tym proces sporządzania sprawozdań finansowych. Ryzyka powiązane z tym procesem są zarządzane, monitorowane i raportowane w ramach Systemu ERM. Standaryzacja ma na celu zapewnienie spójności w zakresie zarządzania poszczególnymi kategoriami ryzyka, definiując główne zasady, standardy i narzędzia architektury systemu. Nadzór nad Systemem ERM w Grupie Kapitałowej TAURON sprawuje Komitet Ryzyka, który jako zespół ekspercki, w sposób stały i ciągły inicjuje, analizuje, monitoruje, kontroluje i wspiera funkcjonowanie systemu zarządzania ryzykiem w Grupie Kapitałowej TAURON.

Szczegółowa informacja dotycząca systemu zarządzania ryzkiem została przedstawiona w pkt 3.2. niniejszego sprawozdania.



W Grupie Kapitałowej TAURON funkcjonuje Obszar Audytu i Kontroli, którego celem jest planowanie i realizacja zadań audytowych o charakterze weryfikującym i doradczym oraz wykonywanie zadań w ramach kontroli wewnętrznej (instytucjonalnej), spełniającej funkcję detekcyjną (kontrola wykrywająca) oraz prewencyjną. Podstawowym celem kontroli wewnętrznej jest mitygacja ryzyka strat w Grupie Kapitałowej TAURON. Działalność audytowa i doradcza jest realizowana przez Zespół Audytu Wewnętrznego przeprowadzającego planowe i doraźne zadania audytowe zarówno w TAURON oraz w spółkach Grupy Kapitałowej TAURON. Zespół Audytu Wewnętrznego, w oparciu o Roczny Plan Audytu na dany rok kalendarzowy, realizując zadania audytowe o charakterze procesowym dokonuje oceny bieżącego poziomu poszczególnych ryzyk oraz skuteczności zarządzania nimi. W 2021 r. rozpoczęto wdrożenie nowego modelu cyklicznej oceny Systemu Kontroli Wewnętrznej, której celem jest dostarczenie Zarządowi Spółki oraz Komitetowi Audytu Rady Nadzorczej Spółki niezależnych i obiektywnych informacji o funkcjonowaniu mechanizmów kontrolnych w procesach biznesowych Spółki i spółek Grupy Kapitałowej TAURON. Kontrola instytucjonalna rozumiana jako zespół działań o charakterze inspekcyjnym w ramach funkcjonującego systemu kontroli wewnętrznej, realizowana jest na poziomie Grupy Kapitałowej TAURON przez Zespół Kontroli Wewnętrznej oraz przez jednostki organizacyjne właściwe ds. kontroli wewnętrznej funkcjonujące w części spółek zależnych. Zadania kontrolne realizowane są w formie kontroli doraźnych oraz planowych. Zespół Kontroli Wewnętrznej realizuje ponadto specjalistyczne kontrole obszaru IT, OT i systemów bezpieczeństwa Grupy Kapitałowej TAURON.

Najistotniejsze aspekty w zakresie kontroli wewnętrznej i zarządzania ryzykiem w odniesieniu do procesu sporządzania sprawozdań finansowych i skonsolidowanych sprawozdań finansowych

Nadzór nad stosowaniem jednolitych zasad rachunkowości przez spółki Grupy Kapitałowej TAURON przy sporządzaniu pakietów sprawozdawczych dla celów sporządzania skonsolidowanych sprawozdań finansowych Grupy Kapitałowej TAURON

W celu zapewnienia jednolitych zasad rachunkowości w oparciu o MSSF zatwierdzone przez UE, w Grupie Kapitałowej TAURON została opracowana i wdrożona Polityka Rachunkowości Grupy Kapitałowej TAURON Polska Energia S.A. (Polityka rachunkowości). Dokument ten jest odpowiednio aktualizowany w przypadku wystąpienia zmian w regulacjach. Zasady zawarte w Polityce rachunkowości mają zastosowanie do jednostkowych sprawozdań finansowych TAURON i skonsolidowanych sprawozdań finansowych Grupy Kapitałowej TAURON. Spółki Grupy Kapitałowej TAURON są zobowiązane do stosowania Polityki rachunkowości przy sporządzaniu pakietów sprawozdawczych, które są podstawą sporządzenia skonsolidowanego sprawozdania finansowego Grupy Kapitałowej TAURON.

Ponadto w Grupie Kapitałowej TAURON została opracowana i wdrożona regulacja wewnątrzgrupowa kompleksowo regulująca zagadnienia związane z zasadami i terminami przygotowania pakietów sprawozdawczych dla celów skonsolidowanego sprawozdania finansowego. Pakiety sprawozdawcze są weryfikowane przez Zespół Konsolidacji i Sprawozdawczości w jednostce dominującej oraz przez niezależnego biegłego rewidenta w trakcie przeprowadzania badania lub przeglądu skonsolidowanych sprawozdań finansowych Grupy Kapitałowej TAURON.

Procedury autoryzacji i opiniowania sprawozdań finansowych Spółki oraz skonsolidowanych sprawozdań finansowych Grupy Kapitałowej TAURON

W Spółce wdrożone zostały procedury autoryzacji sprawozdań finansowych. Kwartalne, półroczne oraz roczne sprawozdania finansowe Spółki oraz skonsolidowane sprawozdania finansowe Grupy Kapitałowej TAURON przed publikacją są zatwierdzane przez Zarząd Spółki. Roczne sprawozdania finansowe TAURON oraz skonsolidowane sprawozdania finansowe Grupy Kapitałowej TAURON są dodatkowo przed publikacją przedstawiane do oceny Radzie Nadzorczej Spółki. Nadzór nad przygotowywaniem sprawozdań finansowych pełni Wiceprezes Zarządu ds. Finansów Spółki, natomiast za sporządzenie pakietów sprawozdawczych do skonsolidowanego sprawozdania finansowego Grupy Kapitałowej TAURON, odpowiedzialność ponoszą zarządy spółek objętych konsolidacją.

W strukturach Rady Nadzorczej Spółki funkcjonuje Komitet Audytu Rady Nadzorczej TAURON Polska Energia S.A.

Szczegółowa informacja dotycząca składu, kompetencji i opisu działania Komitetu Audytu Rady Nadzorczej TAURON Polska Energia S.A. została przedstawiona w pkt 9.11. niniejszego sprawozdania.

Systemy informatyczne oraz procesy finansowo-księgowe

Spółki Grupy Kapitałowej TAURON prowadzą księgi rachunkowe stanowiące podstawę przygotowania sprawozdań finansowych w komputerowych systemach finansowo-księgowych klasy ERP, dających możliwość systemowych kontroli prawidłowości obiegu dokumentów i ujęcia zdarzeń gospodarczych. Przygotowanie skonsolidowanego sprawozdania finansowego następuje przy wykorzystaniu narzędzia informatycznego dla celów konsolidacji sprawozdań finansowych, zapewniającego systemową kontrolę w zakresie spójności i terminowości przygotowania danych konsolidacyjnych.

W spółkach Grupy Kapitałowej TAURON funkcjonują rozwiązania informatyczne i organizacyjne zabezpieczające kontrolę dostępu do systemu finansowo-księgowego oraz zapewniające należytą ochronę i archiwizację ksiąg rachunkowych. Dostęp do systemów informatycznych ograniczony jest odpowiednimi uprawnieniami dla upoważnionych pracowników. Stosowane są mechanizmy kontrolne w procesie nadawania i zmiany uprawnień dostępowych do systemów finansowo-księgowych. Nadane uprawnienia podlegają również okresowej weryfikacji.

W spółkach Grupy Kapitałowej TAURON funkcje rachunkowości są w istotnej mierze zintegrowane – obsługa finansowo-księgowej istotnych spółek Grupy Kapitałowej TAURON odbywa się w CUW R, w wyniku czego procesy finansowo-księgowe w Grupie Kapitałowej TAURON są w dużej mierze ujednolicone. Spółki dostosowały własne procedury do przebiegu procesów finansowo-księgowych, z uwzględnieniem specyfiki poszczególnych segmentów.

Obowiązujący w Grupie Kapitałowej TAURON Model Biznesowy wyraźnie dzieli odpowiedzialność w zakresie procesów finansowo-księgowych pomiędzy Spółką (wskazaną jako Centrum Korporacyjne) oraz podmiotami zależnymi i CUW R, wskazując, iż właścicielem procesów związanych z rachunkowością i sprawozdawczością Grupy Kapitałowej TAURON jest Centrum Korporacyjne. W zakresie zadań Centrum Korporacyjnego wskazano strategiczne funkcje związane z opracowaniem modelu funkcjonowania oraz standardów Grupy Kapitałowej TAURON w zakresie rachunkowości oraz nadzorowaniem realizacji standardów w obszarze rachunkowości w spółkach zależnych oraz CUW R. Ponadto wskazano, iż Spółka jako Centrum Korporacyjne jest odpowiedzialna za sporządzenie sprawozdania finansowego Spółki oraz skonsolidowanego sprawozdania finansowego Grupy Kapitałowej TAURON. Wyraźny podział odpowiedzialności oraz istotny nacisk na pełnienie przez Centrum Korporacyjne funkcji nadzorczych w stosunku do CUW R oraz podmiotów zależnych ma na celu m.in. usprawnienie procesu przygotowania sprawozdań finansowych.

Poddawanie sprawozdań finansowych Spółki oraz skonsolidowanych sprawozdań finansowych Grupy Kapitałowej TAURON badaniu i przeglądom przez niezależnego biegłego rewidenta

Roczne sprawozdania finansowe Spółki oraz roczne skonsolidowane sprawozdania finansowe Grupy Kapitałowej TAURON podlegają badaniu przez biegłego rewidenta. W 2018 r. Spółka wybrała podmiot uprawniony do badania i przeglądu sprawozdań finansowych Spółki i istotnych spółek Grupy Kapitałowej TAURON oraz skonsolidowanego sprawozdania finansowego. Umowa z podmiotem uprawnionym do badania sprawozdań finansowych została zawarta na przeprowadzenie badania sprawozdań finansowych i skonsolidowanych sprawozdań finansowych za lata 2019-2021, oraz na przeprowadzenie przeglądu półrocznego sprawozdania finansowego i półrocznego skonsolidowanego sprawozdania finansowego za okresy półroczne kończące się w dniach 30 czerwca 2019 r., 30 czerwca 2020 r. i 30 czerwca 2021 r. W listopadzie 2021 r. Spółka wybrała podmiot uprawniony do badania i przeglądu sprawozdań finansowych oraz skonsolidowanych sprawozdań finansowych za lata 2022-2024.

Reguła dotycząca zmieniania firmy audytorskiej Spółki oraz Grupy Kapitałowej TAURON

W Spółce obowiązuje przyjęta przez Komitet Audytu Rady Nadzorczej Spółki Polityka wyboru firmy audytorskiej do przeprowadzenia badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A., w której zawarta została reguła w brzmieniu:

1.                          

maksymalny czas nieprzerwanego trwania zleceń badań przeprowadzonych przez tę samą firmę audytorską lub podmiot powiązany z tą firmą audytorską lub jakiegokolwiek członka sieci działającej w państwach UE, do której należą te firmy audytorskie, nie może przekraczać 10 lat,

2.                          

po upływie 10-letniego okresu trwania zlecenia, firma audytorska ani żaden z członków jej sieci działający w ramach UE, nie podejmują badania w Spółce w okresie 4 kolejnych lat,

3.                          

kluczowy biegły rewident nie może przeprowadzać badania w Spółce przez okres dłuższy niż 5 lat,

4.                          

kluczowy biegły rewident może ponownie przeprowadzać badanie w Spółce po upływie co najmniej 3 lat od zakończenia ostatniego badania.

9.4.       Akcjonariusze posiadający znaczne pakiety akcji

Poniższa tabela przedstawia akcjonariuszy posiadających bezpośrednio lub pośrednio przez podmioty zależne znaczne pakiety akcji, według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 56. Akcjonariusze posiadający bezpośrednio lub pośrednio znaczne pakiety akcji, według stanu na dzień 31 grudnia 2021 r. oraz na dzień sporządzenia niniejszego sprawozdania

 

Akcjonariusze

Liczba

posiadanych akcji

Procentowy udział w kapitale zakładowym

Liczba

posiadanych głosów

Procentowy udział w ogólnej liczbie głosów

1.  

Skarb Państwa

526 848 384

30,06%

526 848 384

30,06%

2.         

KGHM Polska Miedź

182 110 566

10,39%

182 110 566

10,39%

3.         

Nationale-Nederlanden Otwarty Fundusz Emerytalny

88 742 929

5,06%

88 742 929

5,06%

9.5.       Posiadacze papierów wartościowych dających specjalne uprawnienia kontrolne

W Spółce nie występują papiery wartościowe, które dawałyby specjalne uprawnienia kontrolne wobec Spółki.

9.6.       Ograniczenia w wykonywaniu prawa głosu

Ograniczenia dotyczące wykonywania prawa głosu zostały zawarte w § 10 Statutu Spółki, który jest dostępny na stronie internetowej Spółki pod adresem: https://www.tauron.pl

Powyższe ograniczenia co do wykonywania prawa głosu zostały sformułowane w następujący sposób:

1.   

Prawo głosu akcjonariuszy dysponujących powyżej 10% ogółu głosów w Spółce zostaje ograniczone w ten sposób, że żaden z nich nie może wykonywać na WZ więcej niż 10% ogółu głosów w Spółce.

2.   

Ograniczenie prawa głosu, o którym mowa w pkt 1 powyżej, nie dotyczy Skarbu Państwa i podmiotów zależnych od Skarbu Państwa w okresie, w którym Skarb Państwa wraz z podmiotami zależnymi od Skarbu Państwa posiada liczbę akcji Spółki uprawniającą do wykonywania co najmniej 25% ogółu głosów w Spółce.

3.   

Głosy należące do akcjonariuszy, między którymi istnieje stosunek dominacji lub zależności w rozumieniu § 10 Statutu Spółki (Zgrupowanie Akcjonariuszy) kumuluje się; w przypadku, gdy skumulowana liczba głosów przekracza 10% ogółu głosów w Spółce, podlega ona redukcji. Zasady kumulacji i redukcji głosów zostały określone w pkt 6 i 7 poniżej.

4.   

Akcjonariuszem w rozumieniu § 10 Statutu Spółki jest każda osoba, w tym jej podmiot dominujący i zależny, której przysługuje bezpośrednio lub pośrednio prawo głosu na WZ na podstawie dowolnego tytułu prawnego; dotyczy to także osoby, która nie posiada akcji Spółki, a w szczególności użytkownika, zastawnika, osoby uprawnionej z kwitu depozytowego w rozumieniu przepisów Ustawy z dnia 29 lipca 2005 r. o obrocie instrumentami finansowymi, a także osoby uprawnionej do udziału w WZ mimo zbycia posiadanych akcji po dniu ustalenia prawa do uczestnictwa w WZ.

5.   

Przez podmiot dominujący oraz podmiot zależny na potrzeby § 10 Statutu Spółki rozumie się odpowiednio osobę:

 

1)  

mającą status przedsiębiorcy dominującego, przedsiębiorcy zależnego albo jednocześnie status przedsiębiorcy dominującego i zależnego w rozumieniu przepisów Ustawy z dnia 16 lutego 2007 r. o ochronie konkurencji i konsumentów, lub

 

2)  

mającą status jednostki dominującej, jednostki dominującej wyższego szczebla, jednostki zależnej, jednostki zależnej niższego szczebla, jednostki współzależnej albo mającą jednocześnie status jednostki dominującej (w tym dominującej wyższego szczebla) i zależnej (w tym zależnej niższego szczebla i współzależnej) w rozumieniu Ustawy z dnia 29 września 1994 r. o rachunkowości, lub

 

3)  

która wywiera (podmiot dominujący) lub, na którą jest wywierany (podmiot zależny) decydujący wpływ w rozumieniu Ustawy z dnia 22 września 2006 r. o przejrzystości stosunków finansowych pomiędzy organami publicznymi a przedsiębiorcami publicznymi oraz o przejrzystości finansowej niektórych przedsiębiorców, lub

 

4)  

której głosy wynikające z posiadanych bezpośrednio lub pośrednio akcji Spółki podlegają kumulacji z głosami innej osoby lub innych osób na zasadach określonych w Ustawie z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych w związku z posiadaniem, zbywaniem lub nabywaniem znacznych pakietów akcji Spółki.

6.   

Kumulacja głosów polega na zsumowaniu liczby głosów, którymi dysponują poszczególni akcjonariusze wchodzący w skład Zgrupowania Akcjonariuszy.

7.   

Redukcja głosów polega na pomniejszeniu ogólnej liczby głosów w Spółce przysługujących na WZ akcjonariuszom wchodzącym w skład Zgrupowania Akcjonariuszy do progu 10% ogółu głosów w Spółce. Redukcja głosów jest dokonywana według następujących zasad:

 

1)  

liczba głosów akcjonariusza, który dysponuje największą liczbą głosów w Spółce spośród wszystkich akcjonariuszy wchodzących w skład Zgrupowania Akcjonariuszy, ulega pomniejszeniu o liczbę głosów równą nadwyżce ponad 10% ogółu głosów w Spółce przysługujących łącznie wszystkim akcjonariuszom wchodzącym w skład Zgrupowania Akcjonariuszy,

 

2)  

jeżeli mimo redukcji, o której mowa w pkt 1) powyżej, łączna liczba głosów przysługujących na WZ akcjonariuszom wchodzącym w skład Zgrupowania Akcjonariuszy przekracza 10% ogółu głosów w Spółce, dokonuje się dalszej redukcji głosów należących do pozostałych akcjonariuszy wchodzących w skład Zgrupowania Akcjonariuszy. Dalsza redukcja głosów poszczególnych akcjonariuszy następuje w kolejności ustalanej na podstawie liczby głosów, którymi dysponują poszczególni akcjonariusze wchodzący w skład Zgrupowania Akcjonariuszy (od największej do najmniejszej). Dalsza redukcja jest dokonywana aż do osiągnięcia stanu, w którym łączna liczba głosów, którymi dysponują akcjonariusze wchodzący w skład Zgrupowania Akcjonariuszy nie będzie przekraczać 10% ogółu głosów w Spółce,

 

3)  

w każdym przypadku akcjonariusz, któremu ograniczono wykonywanie prawa głosu, zachowuje prawo wykonywania co najmniej jednego głosu,

 

4)  

ograniczenie wykonywania prawa głosu dotyczy także akcjonariusza nieobecnego na WZ.

8.   

Każdy akcjonariusz, który zamierza wziąć udział w WZ, bezpośrednio lub przez pełnomocnika, ma obowiązek, bez odrębnego wezwania, o którym mowa w pkt 9 poniżej, zawiadomić Zarząd lub Przewodniczącego WZ o tym, że dysponuje bezpośrednio lub pośrednio więcej niż 10% ogółu głosów w Spółce.

9.   

Niezależnie od postanowienia pkt 8 powyżej, w celu ustalenia podstawy do kumulacji i redukcji głosów, akcjonariusz Spółki, Zarząd, Rada Nadzorcza oraz poszczególni członkowie tych organów mogą żądać, aby akcjonariusz Spółki udzielił informacji czy jest osobą mającą status podmiotu dominującego lub zależnego wobec innego akcjonariusza w rozumieniu § 10 Statutu Spółki. Uprawnienie, o którym mowa w zdaniu poprzedzającym obejmuje także prawo żądania ujawnienia liczby głosów, którymi akcjonariusz Spółki dysponuje samodzielnie lub łącznie z innymi akcjonariuszami Spółki.

10.   

Osoba, która nie wykonała lub wykonała w sposób nienależyty obowiązek informacyjny, o którym mowa w pkt 8 i 9 powyżej, do chwili usunięcia uchybienia obowiązkowi informacyjnemu, może wykonywać prawo głosu wyłącznie z jednej akcji; wykonywanie przez taką osobę prawa głosu z pozostałych akcji jest bezskuteczne.

9.7.       Ograniczenia dotyczące przenoszenia prawa własności papierów wartościowych

Statut Spółki na dzień 31 grudnia 2021 r. oraz na dzień sporządzenia niniejszego sprawozdania nie przewiduje ograniczeń dotyczących przenoszenia prawa własności papierów wartościowych Spółki.

Jednakże zgodnie z Ustawą z dnia 24 lipca 2015 r. o kontroli niektórych inwestycji (Dz. U. 2020 r. poz. 2145), podmiot, który zamierza nabyć lub osiągnąć istotne uczestnictwo albo nabyć dominację nad TAURON, która zgodnie z Rozporządzeniem Rady Ministrów z dnia 7 grudnia 2021 r. w sprawie wykazu podmiotów podlegających ochronie oraz właściwych dla nich organów kontroli (Dz. U. 2021 r. poz. 2372), jest podmiotem podlegającym ochronie, obowiązany jest każdorazowo złożyć zawiadomienie organowi kontroli - ministrowi właściwemu do spraw aktywów państwowych o zamiarze jego dokonania, chyba że obowiązek ten spoczywa na innych podmiotach.

9.8.       Zasady dotyczące powoływania i odwoływania Członków Zarządu i Rady Nadzorczej TAURON Polska Energia S.A. oraz ich uprawnienia

Zarząd TAURON Polska Energia S.A.

Zasady dotyczące powoływania i odwoływania Członków Zarządu Spółki

Zarząd Spółki składa się z 1 do 6 osób, w tym Prezesa i Wiceprezesów. Członków Zarządu Spółki powołuje i odwołuje Rada Nadzorcza Spółki na okres wspólnej kadencji, która trwa 3 lata, za wyjątkiem I kadencji, która trwała 2 lata. Zgodnie ze Statutem Spółki każdy z Członków Zarządu Spółki może być odwołany lub zawieszony w czynnościach przez Radę Nadzorczą Spółki lub Walne Zgromadzenie Spółki.

Celem wyłonienia osoby, z którą zostanie zawarta umowa o świadczenie usług zarządzania w Spółce, Rada Nadzorcza Spółki ogłasza konkurs oraz przeprowadza postępowanie kwalifikacyjne na stanowisko Prezesa lub Wiceprezesa, którego celem jest sprawdzenie i ocena kwalifikacji kandydatów oraz wyłonienie najlepszego kandydata. Kandydat na Członka Zarządu Spółki musi spełniać wymogi określone w § 16 ust. 3 i 4 Statutu Spółki. Ogłoszenie o postępowaniu kwalifikacyjnym jest publikowane na stronie internetowej Spółki pod adresem: https://www.tauron.pl oraz w Biuletynie Informacji Publicznej ministra właściwego do wykonywania uprawnień w zakresie praw z akcji Skarbu Państwa. Spółka powiadamia akcjonariuszy o wynikach postępowania kwalifikacyjnego.

Kompetencje Zarządu Spółki

Zarząd prowadzi sprawy Spółki i reprezentuje Spółkę we wszystkich czynnościach sądowych i pozasądowych. Wszelkie sprawy związane z prowadzeniem spraw Spółki, nie zastrzeżone przepisami prawa lub postanowieniami Statutu Spółki dla WZ lub Rady Nadzorczej, należą do kompetencji Zarządu Spółki.

Zgodnie ze Statutem Spółki uchwały Zarządu Spółki wymagają wszystkie sprawy przekraczające zakres zwykłych czynności Spółki, a w szczególności sprawy wymienione w poniższej tabeli, według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 57. Kompetencje Zarządu Spółki, według stanu na dzień 31 grudnia 2021 r. oraz na dzień sporządzenia niniejszego sprawozdania

Sprawy wymagające uchwały Zarządu Spółki

1.  

regulamin Zarządu Spółki,

2.  

regulamin organizacyjny przedsiębiorstwa Spółki,

3.  

tworzenie i likwidacja oddziałów,

4.  

powołanie prokurenta,

5.  

zaciąganie kredytów i pożyczek,

6.  

przyjęcie rocznych planów rzeczowo - finansowych Spółki i Grupy Kapitałowej oraz Strategii Korporacyjnej Grupy Kapitałowej,

7.  

zaciąganie zobowiązań warunkowych w rozumieniu Ustawy z dnia 29 września 1994 r. o rachunkowości, w tym udzielanie przez Spółkę gwarancji, poręczeń oraz wystawianie weksli, z zastrzeżeniem postanowień § 20 ust. 2 pkt 3 i 4 Statutu Spółki,

8.  

udzielanie darowizn, umorzenie odsetek lub zwolnienie z długu, z zastrzeżeniem postanowień § 20 ust. 2 pkt 11 i 12 Statutu Spółki,

9.  

nabycie nieruchomości, użytkowania wieczystego lub udziałów w nieruchomości lub w użytkowaniu wieczystym, z zastrzeżeniem postanowień § 20 ust. 2 pkt 1 Statutu Spółki,

10.  

nabycie składników aktywów trwałych z wyjątkiem nieruchomości, użytkowania wieczystego lub udziału w nieruchomości lub w użytkowaniu wieczystym o wartości przekraczającej 40 tys. zł, z zastrzeżeniem postanowień § 20 ust. 2 pkt 1 Statutu Spółki,

11.  

rozporządzanie składnikami aktywów trwałych, w tym nieruchomością, użytkowaniem wieczystym lub udziałem w nieruchomości lub użytkowaniu wieczystym, o wartości przekraczającej 40 tys. zł, z zastrzeżeniem postanowień § 20 ust. 2 pkt 2 Statutu Spółki,

12.  

określenie wykonywania prawa głosu na WZ lub na ZW spółek, w których Spółka posiada akcje lub udziały, w sprawach należących do kompetencji WZ lub ZW tych spółek, z zastrzeżeniem postanowień § 20 ust. 3 pkt 9 i 10 Statutu Spółki,

13.  

zasady prowadzenia działalności sponsoringowej,

14.  

przyjęcie rocznego planu działalności sponsoringowej,

15.  

sprawy, o których rozpatrzenie Zarząd Spółki zwraca się do Rady Nadzorczej Spółki albo do Walnego Zgromadzenia Spółki.

Rada Nadzorcza TAURON Polska Energia S.A.

Zasady dotyczące powoływania i odwoływania Członków Rady Nadzorczej Spółki

Rada Nadzorcza Spółki składa się z 5 do 9 osób powoływanych na okres wspólnej kadencji, która trwa 3 lata, za wyjątkiem I kadencji, która trwała 1 rok. Zgodnie ze Statutem Spółki Członkowie Rady Nadzorczej Spółki są powoływani i odwoływani przez WZ, z zastrzeżeniem, iż:

1.   

w okresie, w którym Skarb Państwa, w tym wraz z podmiotami zależnymi od Skarbu Państwa w rozumieniu § 10 ust. 5 Statutu Spółki, posiada liczbę akcji Spółki uprawniającą do wykonywania co najmniej 25% ogółu głosów w Spółce, Skarb Państwa jest uprawniony do powoływania i odwoływania Członków Rady Nadzorczej Spółki, w liczbie równej połowie maksymalnej liczby składu Rady Nadzorczej Spółki określonej w Statucie Spółki (w razie, gdyby liczba ta okazała się niecałkowita ulega ona zaokrągleniu do liczby całkowitej w dół np. 4,5 ulega zaokrągleniu do 4) powiększonej o 1 z zastrzeżeniem, że Skarb Państwa:

 

1)  

jest zobowiązany głosować na WZ w sprawie ustalenia liczby Członków Rady Nadzorczej Spółki odpowiadającej maksymalnej liczbie Członków Rady Nadzorczej Spółki określonej w Statucie Spółki w razie zgłoszenia takiego wniosku do Zarządu Spółki przez akcjonariusza lub akcjonariuszy posiadających liczbę akcji uprawniającą do wykonywania co najmniej 5% ogółu głosów w Spółce,

 

2)  

jest wyłączony od prawa głosowania na WZ w sprawie powołania i odwołania pozostałych Członków Rady Nadzorczej Spółki, w tym niezależnych Członków Rady Nadzorczej Spółki; nie dotyczy to jednak przypadku, gdy Rada Nadzorcza Spółki nie może działać z powodu składu mniejszego od wymaganego Statutem Spółki, a obecni na WZ akcjonariusze inni niż Skarb Państwa nie dokonają uzupełnienia składu Rady Nadzorczej Spółki zgodnie z podziałem miejsc w Radzie Nadzorczej Spółki, opisanym w niniejszym rozdziale,

2.   

w okresie, w którym Skarb Państwa, w tym wraz z podmiotami zależnymi od Skarbu Państwa w rozumieniu § 10 ust. 5 Statutu Spółki, posiada liczbę akcji Spółki uprawniającą do wykonywania poniżej 25% ogółu głosów w Spółce, Skarb Państwa, reprezentowany przez ministra właściwego do wykonywania uprawnień w zakresie praw z akcji Skarbu Państwa, jest uprawniony do powoływania i odwoływania jednego Członka Rady Nadzorczej Spółki,

3.   

powołanie i odwołanie Członków Rady Nadzorczej Spółki przez Skarb Państwa w trybie określonym w pkt 1 lub 2 powyżej, następuje w drodze oświadczenia składanego Spółce.

Zgodnie ze Statutem Spółki, przynajmniej dwóch Członków Rady Nadzorczej Spółki powinno spełniać kryteria niezależności wymienione w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym, a także nie mieć rzeczywistych i istotnych powiązań z akcjonariuszem posiadającym co najmniej 5% ogólnej liczby głosów w Spółce.

Niezależni Członkowie Rady Nadzorczej Spółki składają Spółce, przed ich powołaniem do składu Rady Nadzorczej Spółki, pisemne oświadczenie o spełnieniu przesłanek niezależności.

Szczegółowa informacja dotycząca niezależności Członków Rady Nadzorczej Spółki została przedstawiona w pkt. 9.11. niniejszego sprawozdania.

Kompetencje Rady Nadzorczej Spółki

Rada Nadzorcza Spółki sprawuje stały nadzór nad działalnością Spółki we wszystkich dziedzinach jej działalności.

Zgodnie ze Statutem Spółki, do zadań i kompetencji Rady Nadzorczej Spółki należą w szczególności sprawy wymienione w poniższej tabeli, według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 58. Kompetencje Rady Nadzorczej Spółki, według stanu na dzień 31 grudnia 2021 r. oraz na dzień sporządzenia niniejszego sprawozdania

Sprawy wymagające uchwały Rady Nadzorczej Spółki

Kompetencje opiniodawcze

1.  

ocena sprawozdania Zarządu z działalności Spółki oraz sprawozdania finansowego za ubiegły rok obrotowy w zakresie ich zgodności z księgami, dokumentami, jak i ze stanem faktycznym. Dotyczy to także skonsolidowanego sprawozdania finansowego Grupy Kapitałowej,

2.  

ocena wniosków Zarządu Spółki co do podziału zysku lub pokrycia straty,

3.  

składanie WZ pisemnego sprawozdania z wyników czynności, o których mowa w pkt 1 i 2 powyżej,

4.  

sporządzanie raz w roku i przedstawianie WZ do zatwierdzenia, sprawozdania z działalności Rady Nadzorczej, zawierającego co najmniej:

 

1)  

informacje na temat składu Rady Nadzorczej Spółki i jej Komitetów ze wskazaniem, którzy z Członków Rady Nadzorczej spełniają kryteria niezależności określone w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym, a także którzy z nich nie mają rzeczywistych i istotnych powiązań z akcjonariuszem posiadającym co najmniej 5 % ogólnej liczby głosów w Spółce, jak również informacje na temat składu Rady Nadzorczej w kontekście jej różnorodności,

 

2)  

podsumowanie działalności Rady Nadzorczej Spółki i jej Komitetów,

 

3)  

ocenę sytuacji Spółki w ujęciu skonsolidowanym, z uwzględnieniem oceny systemów kontroli wewnętrznej, zarządzania ryzykiem, compliance oraz funkcji audytu wewnętrznego, wraz z informacją na temat działań, jakie Rada Nadzorcza Spółki podejmowała w celu dokonania tej oceny, obejmującej wszystkie istotne mechanizmy kontrolne, w tym zwłaszcza dotyczące raportowania i działalności operacyjnej,

 

4)  

ocenę stosowania przez Spółkę zasad ładu korporacyjnego oraz sposobu wypełniania obowiązków informacyjnych dotyczących ich stosowania określonych w Regulaminie Giełdy i przepisach dotyczących informacji bieżących i okresowych przekazywanych przez emitentów papierów wartościowych, wraz z informacją na temat działań, jakie Rada Nadzorcza podejmowała w celu dokonania tej oceny,

 

5)  

ocenę zasadności wydatków ponoszonych przez Spółkę i jej grupę na wspieranie kultury, sportu, instytucji charytatywnych, mediów, organizacji społecznych, związków zawodowych, itp.,

 

6)  

informację na temat stopnia realizacji polityki różnorodności w odniesieniu do Zarządu Spółki i Rady Nadzorczej Spółki, w tym realizacji celów i kryteriów różnorodności, między innymi w takich obszarach jak płeć, kierunek wykształcenia, specjalistyczna wiedza, wiek oraz doświadczenie zawodowe.

5.  

sporządzanie, wraz ze sprawozdaniem z wyników oceny rocznego sprawozdania finansowego Spółki, opinii Rady Nadzorczej Spółki w kwestii ekonomicznej zasadności zaangażowania kapitałowego Spółki dokonanego w danym roku obrotowym w innych podmiotach prawa handlowego,

6.  

sporządzanie raz w roku sprawozdania o wynagrodzeniach Członków Zarządu Spółki i Rady Nadzorczej Spółki zgodnie z wymogami określonymi w Ustawie z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych,

7.  

opiniowanie Strategii Korporacyjnej Grupy Kapitałowej,

8.  

opiniowanie zasad prowadzenia działalności sponsoringowej,

9.  

opiniowanie rocznego planu prowadzenia działalności sponsoringowej oraz rocznego raportu z jego realizacji,

10.  

opiniowanie sporządzanych przez Zarząd Spółki sprawozdań o wydatkach reprezentacyjnych, wydatkach na usługi prawne, usługi marketingowe, usługi public relations i komunikacji społecznej oraz usługi doradztwa związanego z zarządzaniem,

11.  

opiniowanie wniosków Zarządu Spółki w sprawach wskazanych w § 35 Statutu Spółki w wyłączeniem wniosków dotyczących Członków Rady Nadzorczej Spółki,

12.  

opiniowanie projektów uchwał wnoszonych przez Zarząd Spółki do porządku obrad WZ,

13.  

opiniowanie zmiany zasad zbywania aktywów trwałych, określonych w § 381 Statutu Spółki.

 Kompetencje stanowiące

1.  

wybór biegłego rewidenta do przeprowadzenia badania i przeglądu sprawozdania finansowego Spółki i skonsolidowanego sprawozdania finansowego Grupy Kapitałowej,

2.  

określanie zakresu i terminów przedkładania przez Zarząd Spółki rocznego planu rzeczowo-finansowego Spółki i Grupy Kapitałowej,

3.  

zatwierdzanie planu rzeczowo-finansowego Spółki i Grupy Kapitałowej,

4.  

przyjmowanie jednolitego tekstu Statutu Spółki, przygotowanego przez Zarząd Spółki,

5.  

zatwierdzanie regulaminu Zarządu Spółki,

6.  

zatwierdzanie regulaminu organizacyjnego przedsiębiorstwa Spółki,

7.  

zatwierdzanie polityki wynagrodzeń dla grupy kapitałowej,

8.  

nabycie składników aktywów trwałych w rozumieniu Ustawy z dnia 29 września 1994 r. o rachunkowości o wartości przekraczającej:

 

1)  

20 000 tys. zł lub

 

2)  

5% sumy aktywów w rozumieniu Ustawy z dnia 29 września 1994 r. o rachunkowości, ustalonych na podstawie ostatniego zatwierdzonego sprawozdania finansowego,

 

 

z zastrzeżeniem postanowień § 20 ust. 5 Statutu Spółki,

9.  

rozporządzenie składnikami aktywów trwałych w rozumieniu przepisów Ustawy z dnia 29 września 1994 r. o rachunkowości, zaliczonymi do wartości niematerialnych i prawnych, rzeczowych aktywów trwałych lub inwestycji długoterminowych, w tym wniesienie jako wkładu do spółki lub spółdzielni, jeżeli wartość rynkowa tych składników przekracza 20 000 tys. zł lub 5% wartości sumy aktywów w rozumieniu Ustawy z dnia 29 września 1994 r. o rachunkowości ustalonych na podstawie ostatniego zatwierdzonego sprawozdania finansowego, z zastrzeżeniem postanowień § 20 ust. 5 Statutu Spółki, a także oddanie tych składników do korzystania innemu podmiotowi, na okres dłuższy niż 180 dni w roku kalendarzowym, na podstawie czynności prawnej, jeżeli wartość rynkowa przedmiotu czynności prawnej przekracza 500 tys. zł lub 5% sumy aktywów, przy czym, oddanie do korzystania w przypadku:

 

1)      

umów najmu, dzierżawy i innych umów o oddanie składnika majątkowego do odpłatnego korzystania innym podmiotom - przez wartość rynkową przedmiotu czynności prawnej rozumie się wartość świadczeń za: rok - jeżeli oddanie składnika majątkowego nastąpiło na podstawie umowy zawartej na czas nieoznaczony, cały czas obowiązywania umowy - w przypadku umów zawieranych na czas oznaczony,

 

2)      

umów użyczenia i innych nieodpłatnych umów o oddanie składnika majątkowego do korzystania innym podmiotom - przez wartość rynkową przedmiotu czynności prawnej rozumie się równowartość świadczeń, jakie przysługiwałyby w razie zawarcia umowy najmu lub dzierżawy, za: rok - jeżeli oddanie składnika majątkowego nastąpi na podstawie umowy zawartej na czas nieoznaczony, cały czas obowiązywania umowy - w przypadku umów zawartych na czas oznaczony,

10.  

zaciąganie zobowiązań warunkowych, w tym udzielanie przez Spółkę gwarancji i poręczeń majątkowych o wartości przekraczającej równowartość 20 000 tys. zł,

11.  

wystawianie weksli o wartości przekraczającej równowartość 20 000 tys. zł,

12.  

wypłata zaliczki na poczet przewidywanej dywidendy,

13.  

objęcie albo nabycie akcji lub udziałów innej spółki, o wartości przekraczającej:

 

1)  

20 000 tys. zł lub

 

2)  

5% sumy aktywów w rozumieniu Ustawy z dnia 29 września 1994 r. o rachunkowości, ustalonych na podstawie ostatniego zatwierdzonego sprawozdania finansowego,

14.  

zbycie akcji lub udziałów innej spółki o wartości rynkowej przekraczającej:

 

1)      

20 000 tys. zł lub

 

2)      

10% sumy aktywów w rozumieniu Ustawy z dnia 29 września 1994 r. o rachunkowości, ustalonych na podstawie ostatniego zatwierdzonego sprawozdania finansowego,

15.  

zawarcie umowy o usługi prawne, usługi marketingowe, usługi w zakresie stosunków międzyludzkich (public relations) i komunikacji społecznej oraz usługi doradztwa związanego z zarządzaniem, jeżeli wysokość wynagrodzenia przewidzianego za świadczone usługi łącznie w tej umowie lub innych umowach zawieranych z tym samym podmiotem przekracza 500 tys. zł netto, w stosunku rocznym,

16.  

zmiana umowy o usługi prawne, usługi marketingowe, usługi w zakresie stosunków międzyludzkich (public relations) i komunikacji społecznej oraz usługi doradztwa związanego z zarządzaniem podwyższającej wynagrodzenie powyżej kwoty, o której mowa w pkt 15 powyżej,

17.  

zawarcie umów o usługi prawne, usługi marketingowe, usługi w zakresie stosunków międzyludzkich (public relations) i komunikacji społecznej oraz usługi doradztwa związanego z zarządzaniem, w których maksymalna wysokość wynagrodzenia nie jest przewidziana,

18.  

zawarcie umowy darowizny lub innej umowy o podobnym skutku o wartości przekraczającej 20 tys. zł lub 0,1% sumy aktywów w rozumieniu Ustawy z dnia 29 września 1994 r. o rachunkowości, ustalonych na podstawie ostatniego zatwierdzonego sprawozdania finansowego,

19.  

zwolnienie z długu lub innej umowy o podobnym skutku o wartości przekraczającej 50 tys. zł lub 0,1% sumy aktywów w rozumieniu Ustawy z dnia 29 września 1994 r. o rachunkowości, ustalonych na podstawie ostatniego zatwierdzonego sprawozdania finansowego,

20.  

zawarcie istotnej transakcji z podmiotem powiązanym w rozumieniu Ustawy z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych,

21.  

udzielanie zgody na tworzenie oddziałów Spółki za granicą,

22.  

określanie sposobu wykonywania prawa głosu na WZ lub na ZW spółek, w których Spółka posiada ponad 50% akcji lub udziałów, w sprawach:

 

1)      

zbycia i wydzierżawienia przedsiębiorstwa spółki lub jego zorganizowanej części oraz ustanowienia na nich ograniczonego prawa rzeczowego, jeżeli ich wartość przekracza równowartość kwoty 5 000 tys. EUR w zł,

 

2)      

rozwiązania i likwidacji spółki.

23.  

określenie sposobu wykonywania prawa głosu przez reprezentanta TAURON na WZ spółek, wobec których Spółka jest przedsiębiorcą dominującym w rozumieniu art. 4 pkt 3 Ustawy z dnia 16 lutego 2007 r. o ochronie konkurencji i konsumentów, w sprawach:

 

1)      

zawiązania przez spółkę innej spółki,

 

2)      

zmiany statutu lub umowy oraz przedmiotu działalności spółki,

 

3)      

połączenia, przekształcenia, podziału, rozwiązania i likwidacji spółki,

 

4)      

podwyższenia lub obniżenia kapitału zakładowego spółki,

 

5)      

zbycia i wydzierżawienia przedsiębiorstwa spółki lub jego zorganizowanej części oraz ustanowienia na nich ograniczonego prawa rzeczowego,

 

6)      

umorzenia udziałów lub akcji,

 

7)      

kształtowania wynagrodzeń członków Zarządów oraz rad nadzorczych,

 

8)      

postanowienia dotyczącego roszczeń o naprawienie szkody wyrządzonej przy zawiązaniu spółki lub sprawowaniu zarządu albo nadzoru,

 

9)      

o których mowa w art. 17 ust. 1 Ustawy z dnia 16 grudnia 2016 r. o zasadach zarządzania mieniem państwowym, z zastrzeżeniem § 15 ust. 5 Statutu Spółki, z wyłączeniem spraw dotyczących czynności prawnych, o których mowa w § 20 ust. 5 Statutu Spółki, oraz z wyłączeniem spraw dotyczących nabycia lub rozporządzania składnikami aktywów trwałych stanowiących lub mających stanowić majątek niezbędny do wykonywania działalności gospodarczej w zakresie dystrybucji energii elektrycznej przez spółkę będącą operatorem systemu dystrybucyjnego elektroenergetycznego.

Kompetencje dotyczące Zarządu

1.  

powoływanie i odwoływanie Członków Zarządu Spółki,

2.  

ustalanie zasad wynagradzania i wysokości wynagrodzenia dla Członków Zarządu Spółki, z zastrzeżeniem § 18 Statutu Spółki,

3.  

zawieszanie w czynnościach członków Zarządu, z ważnych powodów,

4.  

delegowanie Członków Rady Nadzorczej Spółki do czasowego wykonywania czynności Członków Zarządu Spółki, którzy nie mogą sprawować swoich czynności i ustalanie im wynagrodzenia z zastrzeżeniem, iż łączne wynagrodzenie pobierane przez oddelegowanego jako Członka Rady Nadzorczej Spółki oraz z tytułu oddelegowania do czasowego sprawowania czynności Członka Zarządu Spółki, nie może przekroczyć wynagrodzenia ustalonego dla Członka Zarządu Spółki, w miejsce którego Członek Rady Nadzorczej Spółki został oddelegowany,

5.  

przeprowadzanie postępowania kwalifikacyjnego na stanowisko Członka Zarządu Spółki,

6.  

przeprowadzanie konkursu celem wyłonienia osoby, z którą zostanie zawarta umowa o sprawowanie zarządu w Spółce i zawieranie umowy o sprawowanie zarządu w Spółce,

7.  

udzielanie zgody Członkom Zarządu Spółki na zajmowanie stanowisk w organach innych spółek.

Pozostałe kompetencje Rady Nadzorczej Spółki

1.  

zatwierdzenie rocznego sprawozdania Zarządu Spółki z nadzoru nad realizacją projektów inwestycyjnych,

2.  

sporządzanie sprawozdań z nadzoru realizacji przez Zarząd Spółki inwestycji, w tym zakupu aktywów trwałych, a w szczególności opiniowanie prawidłowości i efektywności wydatkowania środków pieniężnych z tym związanych,

3.  

przyjęcie sporządzanych przez Zarząd Spółki sprawozdań dotyczących:

 

1)  

wydatków reprezentacyjnych, wydatków na usługi prawne, usługi marketingowe, usługi public relations i komunikacji społecznej oraz usługi doradztwa związanego z zarządzaniem,

 

2)  

stosowania dobrych praktyk określonych przez Prezesa Rady Ministrów na podstawie art. 7 ust. 3 Ustawy o zasadach zarządzania mieniem państwowym w zakresie ładu korporacyjnego, społecznej odpowiedzialności biznesu oraz sponsoringu,

4.  

uchwalanie regulaminu szczegółowo określającego tryb działania Rady Nadzorczej Spółki.

9.9.       Zasady zmiany Statutu TAURON Polska Energia S.A.

Zmiany Statutu Spółki dokonywane są zgodnie z postanowieniami Ksh, w szczególności: zmiana Statutu Spółki następuje w drodze uchwały WZ powziętej większością 3/4 głosów, a następnie wymaga wydania przez właściwy sąd postanowienia o wpisie zmiany do rejestru przedsiębiorców. Tekst jednolity Statutu Spółki obejmujący zmiany uchwalone przez WZ przyjmuje Rada Nadzorcza Spółki w drodze uchwały.

Zgodnie ze Statutem Spółki, istotna zmiana przedmiotu działalności Spółki wymaga 2/3 głosów w obecności osób reprezentujących co najmniej połowę kapitału zakładowego.

9.10. Walne Zgromadzenie TAURON Polska Energia S.A. oraz prawa akcjonariuszy

Walne Zgromadzenie TAURON Polska Energia S.A.

Sposób funkcjonowania WZ Spółki oraz jego uprawnienia zawarte są w Statucie Spółki oraz w Regulaminie Walnego Zgromadzenia TAURON Polska Energia S.A. (Regulamin WZ), który jest dostępny na stronie internetowej Spółki pod adresem: http://www.tauron.pl/.

Sposób działania Walnego Zgromadzenia Spółki

WZ zwoływane jest przez ogłoszenie na stronie internetowej Spółki oraz w sposób określony dla przekazywania informacji bieżących przez spółki publiczne. W przypadku, gdy WZ jest zwoływane przez podmiot lub organ inny niż Zarząd na podstawie przepisów Ksh, a zwołanie WZ wymaga współpracy ze strony Zarządu, Zarząd ma obowiązek dokonać wszelkich czynności określonych prawem w celu zwołania, organizacji i przeprowadzenia WZ, które odbywają się w siedzibie Spółki albo w Warszawie.

WZ otwiera Przewodniczący Rady Nadzorczej Spółki, a w razie jego nieobecności do otwarcia WZ upoważnieni są w kolejności: Wiceprzewodniczący Rady Nadzorczej Spółki, Prezes Zarządu Spółki, osoba wyznaczona przez Zarząd Spółki albo akcjonariusz, który zarejestrował na WZ akcje uprawniające do wykonywania największej liczby głosów. Następnie, spośród osób uprawnionych do uczestnictwa w WZ wybiera się Przewodniczącego Zgromadzenia.

WZ podejmuje uchwały bez względu na liczbę reprezentowanych na nim akcji, o ile przepisy Ksh oraz postanowienia Statutu Spółki nie stanowią inaczej.

WZ może zarządzić przerwę w obradach większością 2/3 głosów. Łącznie przerwy nie mogą trwać dłużej niż 30 dni. Przerwa w obradach WZ może mieć miejsce jedynie w szczególnych sytuacjach, każdorazowo wskazanych w uzasadnieniu uchwały, sporządzanym w oparciu o powody przedstawione przez akcjonariusza wnioskującego o zarządzenie przerwy. Uchwała WZ w sprawie zarządzenia przerwy wskazuje wyraźnie termin wznowienia obrad, przy czym termin ten nie może stanowić bariery dla wzięcia udziału we wznowionych obradach przez większość akcjonariuszy, w tym akcjonariuszy mniejszościowych.

Kompetencje Walnego Zgromadzenia Spółki

Zgodnie ze Statutem Spółki uchwały WZ wymagają sprawy wymienione w poniższej tabeli według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 59. Kompetencje Walnego Zgromadzenia Spółki, według stanu na dzień 31 grudnia 2021 r. oraz na dzień sporządzenia niniejszego sprawozdania

 

Sprawy wymagające uchwały Walnego Zgromadzenia Spółki

1.      

rozpatrzenie i zatwierdzenie sprawozdania finansowego Spółki i skonsolidowanego sprawozdania finansowego Grupy Kapitałowej za ubiegły rok obrotowy oraz sprawozdania Zarządu z działalności Spółki i sprawozdania Zarządu z działalności Grupy Kapitałowej,

2.      

udzielenie absolutorium członkom organów Spółki z wykonania przez nich obowiązków,

3.      

podział zysku lub pokrycie straty,

4.      

powołanie i odwołanie Członków Rady Nadzorczej Spółki,

5.      

zawieszanie Członków Zarządu Spółki w czynnościach,

6.      

ustalenie wysokości wynagrodzenia dla Członków Rady Nadzorczej Spółki, z zastrzeżeniem § 29 ust. 4 Statutu Spółki,

7.      

ustalanie zasad kształtowania wynagrodzenia i wysokości wynagradzania Członków Zarządu Spółki z uwzględnieniem przepisów Ustawy

z dnia 9 czerwca 2016 r. o zasadach kształtowania wynagrodzeń osób kierujących niektórymi spółkami,

8.      

przyjęcie nie rzadziej, niż co cztery lata polityki wynagrodzeń Członków Zarządu i Rady Nadzorczej Spółki z uwzględnieniem wymogów Ustawy z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych,

9.      

zbycie i wydzierżawienie przedsiębiorstwa Spółki lub jego zorganizowanej części oraz ustanowienie na nich ograniczonego prawa rzeczowego,

10.   

zawarcie przez Spółkę umowy kredytu, pożyczki, poręczenia lub innej podobnej umowy z członkiem Zarządu, Rady Nadzorczej, prokurentem, likwidatorem albo na rzecz którejkolwiek z tych osób. Zawarcie przez spółkę zależną umowy kredytu, pożyczki, poręczenia lub innej podobnej umowy z członkiem Zarządu, Rady Nadzorczej, prokurentem, likwidatorem albo na rzecz którejkolwiek z tych osób,

11.   

podwyższanie i obniżenie kapitału zakładowego Spółki,

12.   

emisja obligacji zamiennych lub z prawem pierwszeństwa i papierów wartościowych imiennych lub na okaziciela uprawniających ich posiadacza do zapisu lub objęcia akcji,

13.   

nabycie akcji własnych w przypadku, gdy wymagają tego przepisy Ksh,

14.   

przymusowy wykup akcji stosownie do postanowień art. 418 Ksh,

15.   

tworzenie, użycie i likwidacja kapitałów rezerwowych,

16.   

użycie kapitału zapasowego,

17.   

postanowienia dotyczące roszczeń o naprawienie szkody wyrządzonej przy zawiązaniu Spółki lub sprawowaniu zarządu albo nadzoru,

18.   

połączenie, przekształcenie oraz podział Spółki,

19.   

umorzenia akcji,

20.   

zmiana Statutu i zmiana przedmiotu działalności Spółki,

21.   

rozwiązanie i likwidacja Spółki,

22.   

zaopiniowanie sprawozdania o wynagrodzeniach Członków Zarządu i Rady Nadzorczej, o którym mowa w § 20 ust. 1 pkt 19 Statutu Spółki,

23.   

zatwierdzenie sprawozdania z działalności Rady Nadzorczej, o którym mowa w § 20 ust. 1 pkt 4 Statutu Spółki.

Zgodnie z przepisami Ksh decyzja o emisji i wykupie akcji należy do kompetencji WZ.

Prawa akcjonariuszy i sposób ich wykonywania

Poniższa tabela przedstawia opis praw akcjonariuszy Spółki związanych z WZ zgodnie ze Statutem Spółki, Ksh, i Regulaminem WZ.

Tabela nr 60. Opis praw akcjonariuszy związanych z Walnym Zgromadzeniem Spółki

 

Prawa akcjonariuszy

Opis praw akcjonariuszy

Zwołanie WZ

Akcjonariusze reprezentujący, co najmniej 1/20 kapitału zakładowego, mogą żądać zwołania Nadzwyczajnego WZ. Żądanie powinno zawierać zwięzłe uzasadnienie. Może ono zostać złożone Zarządowi Spółki na piśmie lub w postaci elektronicznej, na adres e-mailowy Spółki, wskazany przez Spółkę na stronie internetowej w zakładce Relacje inwestorskie. Akcjonariusze reprezentujący, co najmniej połowę kapitału zakładowego lub co najmniej połowę ogółu głosów w Spółce mogą zwołać Nadzwyczajne WZ i wyznaczyć przewodniczącego tego WZ.

Umieszczenie spraw w porządku obrad WZ

Akcjonariusze reprezentujący, co najmniej 1/20 kapitału zakładowego mogą żądać umieszczenia określonych spraw w porządku obrad najbliższego WZ. Żądanie, zawierające uzasadnienie lub projekt uchwały dotyczącej proponowanego punktu porządku obrad, powinno być złożone Zarządowi Spółki nie później niż na 21 dni przed wyznaczonym terminem WZ w postaci elektronicznej na adres e-mailowy Spółki, bądź w formie pisemnej na adres Spółki.

Zapoznanie się z listą akcjonariuszy

Akcjonariusze mogą zapoznać się z listą akcjonariuszy w siedzibie Zarządu Spółki przez 3 dni powszednie bezpośrednio poprzedzające odbycie WZ. Akcjonariusze mogą również żądać przesłania listy akcjonariuszy nieodpłatnie na adres do doręczeń elektronicznych albo pocztą elektroniczną, podając adres, na który lista powinna być wysłana.

Uczestnictwo w WZ

Prawo uczestniczenia w WZ mają tylko osoby będące akcjonariuszami na 16 dni przed datą WZ (dzień rejestracji w WZ). W celu uczestniczenia w WZ akcjonariusze powinni zgłosić firmie inwestycyjnej prowadzącej ich rachunek papierów wartościowych żądanie wystawienia imiennego zaświadczenia o prawie uczestnictwa w WZ. Żądanie to powinno być zgłoszone nie wcześniej niż po ogłoszeniu o zwołaniu WZ oraz nie później niż w pierwszym dniu powszednim po dniu rejestracji uczestnictwa w WZ.

Reprezentowanie akcjonariusza przez pełnomocnika

Akcjonariusze mogą uczestniczyć w WZ oraz wykonywać prawo głosu osobiście lub przez pełnomocnika. Współuprawnieni z akcji mogą uczestniczyć w WZ oraz wykonywać prawo głosu jedynie poprzez wspólnego przedstawiciela (pełnomocnika). Pełnomocnik może reprezentować więcej niż jednego akcjonariusza i głosować odmiennie z akcji każdego akcjonariusza.

Wybór Przewodniczącego WZ

Akcjonariusze wybierają przewodniczącego spośród osób uprawnionych do uczestnictwa w WZ. Każdy z uczestników WZ ma prawo zgłosić jedną kandydaturę. Wyboru Przewodniczącego dokonuje się w głosowaniu tajnym, bezwzględną większością głosów. W przypadku, gdy zgłoszono tylko jednego kandydata, wybór może odbyć się przez aklamację.

Wybór Komisji Skrutacyjnej

Każdy akcjonariusz może zgłosić nie więcej niż 3 kandydatów na członka Komisji Skrutacyjnej, wybieranej przez WZ, oraz głosować maksymalnie na 3 kandydatów.

Zgłoszenie projektu uchwały

Do czasu zamknięcia dyskusji nad danym punktem porządku obrad WZ akcjonariusze mają prawo do wniesienia propozycji zmian do treści projektu uchwały proponowanego do przyjęcia przez WZ w ramach danego punktu porządku obrad.

Zgłoszenie sprzeciwu

Akcjonariusze, którzy głosowali przeciwko uchwale, a po jej podjęciu przez WZ chcą zgłosić swój sprzeciw, powinni bezpośrednio po ogłoszeniu wyników głosowania wyrazić sprzeciw i zażądać jego zaprotokołowania przed przystąpieniem do następnego punktu porządku obrad. W razie późniejszego zgłoszenia sprzeciwu, jednak nie później niż do zamknięcia obrad WZ, akcjonariusze powinni wskazać, przeciwko której uchwale podjętej przez WZ zgłaszają sprzeciw. Akcjonariusze zgłaszający swój sprzeciw przeciwko uchwale WZ mogą zgłosić do protokołu obrad jego zwięzłe uzasadnienie.

9.11. Zarząd i Rada Nadzorcza TAURON Polska Energia S.A. oraz ich komitety

Zarząd TAURON Polska Energia S.A.

Obecna, VI kadencja Zarządu Spółki, rozpoczęła się w dniu 15 lipca 2020 r.

Zgodnie ze Statutem Spółki wspólna kadencja wynosi 3 lata.

Skład osobowy Zarządu Spółki na dzień 31 grudnia 2021 r.

1.                    

Artur Michałowski

- Wiceprezes ds. Handlu oraz pełniący obowiązki Prezesa Zarządu,

2.                    

Patryk Demski

- Wiceprezes Zarządu ds. Strategii i Rozwoju,

3.                    

Krzysztof Surma

- Wiceprezes Zarządu ds. Finansów,

4.                    

Jerzy Topolski

- Wiceprezes Zarządu ds. Zarządzania Majątkiem.

Skład osobowy Zarządu Spółki na dzień sporządzenia niniejszego sprawozdania

1.                    

Artur Michałowski

- Wiceprezes ds. Handlu oraz pełniący obowiązki Prezesa Zarządu,

2.                    

Patryk Demski

- Wiceprezes Zarządu ds. Strategii i Rozwoju,

3.                    

Krzysztof Surma

- Wiceprezes Zarządu ds. Finansów,

4.                    

Jerzy Topolski

- Wiceprezes Zarządu ds. Zarządzania Majątkiem,

5.                    

Artur Warzocha

- Wiceprezes Zarządu ds. Korporacyjnych.

Zmiany w składzie osobowym Zarządu Spółki w 2021 r. oraz do dnia sporządzenia niniejszego sprawozdania

Na dzień 1 stycznia 2021 r. w skład Zarządu Spółki wchodziły następujące osoby: Wojciech Ignacok (Prezes Zarządu), Jerzy Topolski (Wiceprezes Zarządu ds. Zarządzania Majątkiem) oraz Marek Wadowski (Wiceprezes Zarządu ds. Finansów).

W dniu 19 lutego 2021 r. Wojciech Ignacok złożył rezygnację z dniem 28 lutego 2021 r. z pełnienia funkcji Prezesa Zarządu Spółki VI wspólnej kadencji.

W dniu 24 lutego 2021 r. Rada Nadzorcza Spółki powierzyła Markowi Wadowskiemu pełnienie obowiązków Prezesa Zarządu Spółki od dnia 1 marca 2021 r. do dnia powołania Prezesa Zarządu Spółki.

W dniu 1 kwietnia 2021 r. Rada Nadzorcza Spółki powołała do składu Zarządu Spółki Pawła Strączyńskiego powierzając mu funkcję Prezesa Zarządu Spółki.

W dniu 13 maja 2021 r. Marek Wadowski złożył rezygnację z członkostwa w Zarządzie Spółki, a tym samym z pełnienia funkcji Wiceprezesa Zarządu ds. Finansów ze skutkiem na koniec dnia 17 maja 2021 r.

W dniu 2 lipca 2021 r. Paweł Strączyński złożył oświadczenie o rezygnacji z pełnienia funkcji Prezesa Zarządu Spółki ze skutkiem na koniec dnia 21 lipca 2021 r. W dniach 19 i 27 lipca 2021 r. Spółka przyjęła oświadczenia Pawła Strączyńskiego o zmianie oświadczenia o rezygnacji z pełnienia funkcji Prezesa Zarządu, w wyniku których rezygnacja z pełnienia funkcji Prezesa Zarządu nastąpiła ostatecznie z upływem dnia 4 sierpnia 2021 r.

W dniu 4 sierpnia 2021 r. Rada Nadzorcza Spółki powołała z dniem 5 sierpnia 2021 r. do składu Zarządu Spółki Artura Michałowskiego, Patryka Demskiego i Krzysztofa Surmę. W tym samym dniu Rada Nadzorcza Spółki powierzyła Arturowi Michałowskiemu pełnienie obowiązków Prezesa Zarządu Spółki od dnia 5 sierpnia 2021 r. do dnia powołania Prezesa Zarządu Spółki.

W dniu 20 stycznia 2022 r. Rada Nadzorcza Spółki powołała z dniem 21 stycznia 2022 r. do składu Zarządu Spółki Artura Warzochę.

Do dnia sporządzenia niniejszego sprawozdania nie miały miejsca inne zmiany w składzie osobowym Zarządu Spółki.

Doświadczenie i kompetencje Członków Zarządu Spółki pozostających w składzie Zarządu Spółki na dzień sporządzenia niniejszego sprawozdania

Artur Michałowski - Wiceprezes Zarządu oraz pełniący obowiązki Prezesa Zarządu

Absolwent Wyższej Szkoły Zarządzania Ochroną Pracy w Katowicach na kierunku zarządzanie i inżynieria produkcji, a także studiów podyplomowych na Uniwersytecie Ekonomicznym w Katowicach - Master of Corporate Governance oraz studiów Executive Master of Business Administration w Collegium Humanum w Szkole Głównej Menedżerskiej w Warszawie.

Od 2016 r. do dnia 4 sierpnia 2021 r. pełnił funkcję Zastępcy Prezesa Zarządu ds. Technicznych PGNiG Termika Energetyka Przemysłowa S.A.

Pracę zawodową rozpoczął w 1979 r. w Elektrociepłowni „Zofiówka” będącej w strukturach KWK „Zofiówka”. W trakcie swojej kariery zawodowej pełnił m.in. funkcje: Dyżurnego Inżyniera Ruchu, Zastępcy Kierownika Ruchu ds. Optymalizacji Produkcji i Kluczowej Kadry Zarządzającej, Kierownika Ruchu Elektrociepłowni „Zofiówka”, Zastępcy Dyrektora Elektrociepłowni „Pniówek”, Dyrektora Elektrociepłowni „Zofiówka” oraz Dyrektora Biura Produkcji.

 

Patryk Demski - Wiceprezes Zarządu

Absolwent prawa Uniwersytetu Mikołaja Kopernika w Toruniu, studiów Executive Master of Business Administration Wyższej Szkoły Handlu i Usług w Poznaniu oraz studiów podyplomowych z zakresu prawa podatkowego na Uniwersytecie Mikołaja Kopernika w Toruniu.

W latach 2020-2021 pełnił funkcję Członka Zarządu Centralnego Portu Komunikacyjnego Sp. z o.o., a od lutego 2020 r. do kwietnia 2020 r. był Przewodniczącym Rady Nadzorczej Centralnego Portu Komunikacyjnego Sp. z o.o. W latach 2018-2019 piastował stanowisko Wiceprezesa Zarządu ds. Inwestycji i Innowacji Grupy Lotos S.A. Był również Burmistrzem Miasta i Gminy Pelplin (2014-2018), Zastępcą Dyrektora Oddziału /p.o. Dyrektora Oddziału/ Głównym Specjalistą w Agencji Nieruchomości Rolnych w Gdańsku (2006-2014). W 2006 r. pełnił funkcję Zastępcy Dyrektora Gabinetu Wojewody Pomorskiego.

 

 

Krzysztof Surma - Wiceprezes Zarządu

Absolwent Akademii Ekonomicznej w Krakowie, kierunku finanse i bankowość ze specjalizacją finanse przedsiębiorstw. Ukończył także studia Master of Business Administration dla Finansistów na Akademii Leona Koźmińskiego, studia podyplomowe w zakresie Praktycznego Zastosowania Międzynarodowych Standardów Sprawozdawczości Finansowej organizowane przez Szkołę Główną Handlową w Warszawie, program rozwoju menedżerów organizowany przez ICAN Institute. Jest także członkiem Association of Chartered Certified Accountants (ACCA). Od 2009 r. związany z TAURON, gdzie sprawował funkcję Dyrektora Wykonawczego ds. Zarządzania Finansami, a od maja 2021 r. do dnia 4 sierpnia 2021 r. był Dyrektorem Pionu Finansów. Podczas pełnienia powyższych funkcji w ramach Grupy Kapitałowej TAURON zajmował m.in. następujące stanowiska: Wiceprezesa Zarządu spółek TEC1, TEC2, TEC3 (2019 r.), Prezesa Zarządu Finanse Grupa TAURON (2019 r.), Prezesa Zarządu PKE Broker Sp. z o.o. (2008-2009), Dyrektora Generalnego TAURON Sweden Energy AB (2014-2019).

W latach 2001-2009 pracował w Południowym Koncernie Energetycznym S.A., w tym m.in. na stanowisku Kierownika Działu Ryzyka i Ubezpieczeń (2005-2009).

Jerzy Topolski - Wiceprezes Zarządu

Absolwent Wydziału Elektrotechniki, Automatyki i Elektroniki Akademii Górniczo-Hutniczej w Krakowie. Ukończył także studia podyplomowe z zakresu zarządzania przedsiębiorstwem energetycznym oraz nowych technik w zarządzaniu elektroenergetyką.

Posiada doświadczenie w zakresie funkcjonowania sektora elektroenergetycznego, w tym zarządzania rozwojem sieci dystrybucyjnej oraz świadczenia usług dystrybucji energii elektrycznej. Brał udział w tworzeniu organizacji rynku energii elektrycznej w Polsce.

Od początku kariery zawodowej związany z branżą energetyczną i Grupą TAURON lub jej poprzednikami prawnymi, tj. ENION S.A. i Zakładem Energetycznym Kraków S.A.

Od 2016 r. pełnił funkcję Wiceprezesa Zarządu ds. Operatora w TAURON Dystrybucja S.A. (spółka zależna od TAURON), gdzie był odpowiedzialny m.in. za rozwój sieci dystrybucji, świadczenie usług dystrybucji energii elektrycznej, pomiary oraz zarządzanie ruchem sieci.

W TAURON Dystrybucja S.A., oprócz wyżej wspomnianej funkcji, był w 2016 r. dyrektorem oddziałów w Krakowie i Tarnowie. W latach 2015-2016 pracował na stanowisku koordynatora i był odpowiedzialny m.in. za jakość obsługi klientów. Od 2013 r. do 2014 r. pełnił funkcję głównego specjalisty, a w latach 2011-2012 zajmował stanowisko kierownika Biura Taryf i Kontaktów z URE.

W ENION S.A. w okresie od 2010 r. do 2011 r. sprawował funkcję dyrektora Departamentu Taryf i był odpowiedzialny w szczególności za zarządzanie przychodami regulowanymi. W latach 2007-2010 był dyrektorem Departamentu Usług Dystrybucyjnych i odpowiadał za zapewnienie rentowności sprzedaży usług dystrybucji. Od 2005 r. do 2007 r. był Prezesem Zarządu, w latach 2004-2005 - Członkiem Zarządu ds. Obrotu, a do 2004 r. - Członkiem Zarządu i dyrektorem obrotu energią.

W Zakładzie Energetycznym Kraków S.A. w latach 1989-2000 pełnił funkcje: dyrektora regionu wysokich napięć, zastępcy kierownika regionu wysokich napięć ds. technicznych oraz mistrza i inżyniera ds. sieci.

Artur Warzocha – Wiceprezes Zarządu

Absolwent Wyższej Szkoły Pedagogicznej w Częstochowie oraz studiów podyplomowych z zakresu europejskich stosunków finansowo-ekonomiczno- prawnych w Szkole Głównej Handlowej w Warszawie.

Od września 2020 r. do stycznia 2022 r. pełnił funkcję Prezesa Zarządu TAURON Nowe Technologie S.A. (spółka w 100 proc. zależna od TAURON), gdzie nadzorował strategiczne projekty dotyczące kogeneracji, odnawialnych źródeł energii oraz elektromobilności. Od listopada 2019 r. do września 2020 r. pełnił funkcję zastępcy Prezesa Kasy Rolniczego Ubezpieczenia Społecznego. W latach 2015 – 2019 był senatorem Rzeczypospolitej Polskiej IX kadencji. W latach 2008 – 2015 był związany z Najwyższą Izbą Kontroli, gdzie zajmował stanowisko głównego specjalisty kontroli państwowej. Od 2010 r. do 2014 r. sprawował mandat radnego Sejmiku Województwa Śląskiego IV kadencji. W okresie od 2008 r. do 2016 r. był asystentem w Instytucie Nauk Politycznych i Bezpieczeństwa Narodowego w Akademii im. Jana Długosza w Częstochowie. Od 2006 r. do 2007 r. był I Wicewojewodą Śląskim.

Ponadto pełnił m.in. funkcję zastępcy dyrektora Ośrodka Doradztwa Rolniczego w Częstochowie, asystenta politycznego Szefa Kancelarii Prezesa Rady Ministrów, radnego miasta Częstochowa, rzecznika prasowego Wojewody Częstochowskiego oraz był dziennikarzem.

Opis działania Zarządu Spółki

Zarząd Spółki działa na podstawie Ksh i innych przepisów prawa, postanowień Statutu Spółki oraz postanowień Regulaminu Zarządu TAURON Polska Energia Spółka Akcyjna z siedzibą w Katowicach, który jest dostępny na stronie internetowej Spółki pod adresem: https://www.tauron.pl. Przy wykonywaniu swoich obowiązków Członkowie Zarządu Spółki kierują się zasadami zawartymi w Dobrych Praktykach 2021.

Do składania oświadczeń w imieniu Spółki wymagane jest współdziałanie dwóch Członków Zarządu albo jednego Członka Zarządu łącznie z prokurentem. Jeżeli Zarząd jest jednoosobowy, do składania oświadczeń w imieniu Spółki uprawniony jest jeden Członek Zarządu albo prokurent.

Posiedzenia Zarządu Spółki zwołuje Prezes Zarządu lub wyznaczony przez niego Wiceprezes Zarządu. Posiedzenia Zarządu zwoływane są również na wniosek większości Wiceprezesów Zarządu, jak również Przewodniczącego Rady Nadzorczej. Posiedzenia odbywają się w siedzibie Spółki, w terminie ustalonym przez zwołującego posiedzenie. W uzasadnionych przypadkach posiedzenia Zarządu mogą odbywać się poza siedzibą Spółki. W posiedzeniu Członkowie Zarządu mogą uczestniczyć również przy wykorzystaniu środków bezpośredniego porozumiewania się na odległość. Posiedzeniom Zarządu przewodniczy Prezes Zarządu lub wyznaczony przez niego Wiceprezes Zarządu.

Zarząd głosuje w sposób jawny, chyba że co innego wynika z przepisów prawa. Wynik głosowania odnotowywany jest w protokole posiedzenia.

Uchwały Zarządu zapadają bezwzględną większością głosów w obecności co najmniej większości Członków Zarządu. W przypadku równej liczby głosów decyduje głos Prezesa Zarządu. Członek Zarządu informuje Zarząd o zaistniałym konflikcie interesów lub możliwości jego powstania oraz nie bierze udziału w rozpatrywaniu sprawy ani w głosowaniu nad uchwałą w sprawie, w której w stosunku do jego osoby może wystąpić konflikt interesów. Zarząd może podejmować uchwały w trybie pisemnym lub przy wykorzystaniu środków bezpośredniego porozumiewania się na odległość. Uchwała jest ważna, gdy wszyscy Członkowie Zarządu zostali powiadomieni o treści projektu uchwały oraz co najmniej większość Członków Zarządu wzięła udział w podejmowaniu uchwały. Głosowanie w powyższych trybach zarządza Prezes Zarządu lub wskazany przez niego Członek Zarządu, określając termin końcowy dla oddania głosu przez Członków Zarządu. Członkowie Zarządu głosujący przeciw uchwale mogą zgłosić do protokołu zdanie odrębne, które odnotowywane jest w protokole wraz z uzasadnieniem. Decyzje Zarządu, będące postanowieniami w sprawach bieżących, nie wymagających podjęcia uchwały, są odnotowywane wyłącznie w protokole.

Wewnętrzny podział pomiędzy Członków Zarządu Spółki zadań i odpowiedzialności za poszczególne obszary biznesowe działalności Spółki, określone w Regulaminie Organizacyjnym i obejmujące samodzielne stanowiska pracy oraz jednostki organizacyjne podlegające bezpośrednio Dyrektorom Wykonawczym, pracą których kierują Członkowie Zarządu, określa Uchwała Zarządu Spółki nr 18/VI/2022 z dnia 25 stycznia 2022 r. w sprawie przyporządkowania poszczególnych jednostek organizacyjnych Spółki oraz samodzielnych stanowisk pracy bezpośrednio podlegających Członkom Zarządu TAURON Polska Energia S.A. Struktura obszarów biznesowych Spółki podległych poszczególnym Członkom Zarządu Spółki publikowana jest na stronie internetowej Spółki pod adresem: https://www.tauron.pl/tauron/o-tauronie/wladze-spolki.

Poniższy rysunek przedstawia schemat podziału odpowiedzialności Członków Zarządu Spółki, według stanu na dzień sporządzenia niniejszego sprawozdania.

Rysunek nr 85. Schemat podziału odpowiedzialności Członków Zarządu Spółki według stanu na dzień sporządzenia niniejszego sprawozdania



Rada Nadzorcza TAURON Polska Energia S.A.

Obecna, VI kadencja Rady Nadzorczej Spółki rozpoczęła się w dniu 15 lipca 2020 r.

Zgodnie ze Statutem Spółki jest to kadencja wspólna i wynosi 3 lata.

Skład osobowy Rady Nadzorczej Spółki na dzień 31 grudnia 2021 r.

1.                    

Piotr Tutak

- Przewodniczący Rady Nadzorczej,

2.                    

Teresa Famulska

- Wiceprzewodnicząca Rady Nadzorczej,

3.                    

Katarzyna Taczanowska

- Sekretarz Rady Nadzorczej,

4.                    

Stanisław Borkowski

- Członek Rady Nadzorczej,

5.                    

Leszek Koziorowski

- Członek Rady Nadzorczej,

6.                    

Ryszard Madziar

- Członek Rady Nadzorczej,

7.                    

Grzegorz Peczkis

- Członek Rady Nadzorczej,

8.                    

Marcin Wawrzyniak

- Członek Rady Nadzorczej.

Skład osobowy Rady Nadzorczej Spółki na dzień sporządzenia niniejszego sprawozdania

1.                    

Piotr Tutak

- Przewodniczący Rady Nadzorczej,

2.                    

Teresa Famulska

- Wiceprzewodnicząca Rady Nadzorczej,

3.                    

Katarzyna Taczanowska

- Sekretarz Rady Nadzorczej,

4.                    

Stanisław Borkowski

- Członek Rady Nadzorczej,

5.                    

Dariusz Hryniów   

- Członek Rady Nadzorczej,

6.                    

Leszek Koziorowski

- Członek Rady Nadzorczej,

7.                    

Ryszard Madziar

- Członek Rady Nadzorczej,

8.                    

Grzegorz Peczkis

- Członek Rady Nadzorczej,

9.                    

Marcin Wawrzyniak

- Członek Rady Nadzorczej.

Rada Nadzorcza Spółki w okresie objętym niniejszym sprawozdaniem odbyła łącznie 13 posiedzeń.

Zmiany w składzie osobowym Rady Nadzorczej Spółki w 2021 r. oraz do dnia sporządzenia niniejszego sprawozdania

Na dzień 1 stycznia 2021 r. w skład Rady Nadzorczej Spółki wchodziły następujące osoby: Andrzej Kania (Przewodniczący Rady Nadzorczej), Teresa Famulska (Wiceprzewodnicząca Rady Nadzorczej), Katarzyna Taczanowska (Sekretarz Rady Nadzorczej), Ryszard Madziar (Członek Rady Nadzorczej), Grzegorz Peczkis (Członek Rady Nadzorczej) i Barbara Piontek (Członek Rady Nadzorczej).

W dniu 12 lutego 2021 r. Barbara Piontek złożyła oświadczenie o rezygnacji z członkostwa w Radzie Nadzorczej Spółki z dniem 28 lutego 2021 r., w związku z objęciem od dnia 1 marca 2021 r. funkcji Prezesa Zarządu Jastrzębskiej Spółki Węglowej S.A.

W dniu 6 kwietnia 2021 r. Minister Aktywów Państwowych działając na podstawie § 23 ust. 1 pkt 3) Statutu Spółki powołał z tym samym dniem do składu Rady Nadzorczej Spółki Marcina Wawrzyniaka.

W dniu 24 maja 2021 r. Zwyczajne Walne Zgromadzenie Spółki podjęło uchwały o powołaniu do składu Rady Nadzorczej Spółki Stanisława Borkowskiego i Leszka Koziorowskiego.

W dniu 16 listopada Minister Aktywów Państwowych działając na podstawie § 23 ust. 1 pkt 3) Statutu Spółki powołał Piotra Tutaka do składu Rady Nadzorczej Spółki.

W dniu 18 listopada 2021 r. Andrzej Kania złożył oświadczenie o rezygnacji z tym samym dniem z członkostwa w Radzie Nadzorczej Spółki i tym samym z pełnienia funkcji Przewodniczącego Rady Nadzorczej Spółki bez podania przyczyn rezygnacji.

W dniu 29 listopada 2021 r. Rada Nadzorcza Spółki dokonała wyboru Piotra Tutaka na Przewodniczącego Rady Nadzorczej Spółki.

W dniu 26 stycznia 2022 r. Minister Aktywów Państwowych działając na podstawie § 23 ust. 1 pkt 3) Statutu Spółki powołał Dariusza Hryniów do składu Rady Nadzorczej Spółki.

Do dnia sporządzenia niniejszego sprawozdania nie miały miejsca inne zmiany w składzie Rady Nadzorczej Spółki.

Informacja o niezależności Członków Rady Nadzorczej Spółki

Zgodnie ze Statutem Spółki przynajmniej dwóch Członków Rady Nadzorczej powinno spełniać kryteria niezależności wymienione w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym, a także nie powinno mieć rzeczywistych i istotnych powiązań z akcjonariuszem posiadającym co najmniej 5% ogólnej liczby głosów w spółce.

Członkowie Rady Nadzorczej Spółki składają Spółce, przed ich powołaniem do składu Rady Nadzorczej, pisemne oświadczenie o spełnieniu przesłanek niezależności wymienionych w powyższej ustawie, a także istnieniu bądź nieistnieniu rzeczywistych i istotnych powiązań z akcjonariuszem posiadającym co najmniej 5% ogólnej liczby głosów w spółce. W przypadku zaistnienia sytuacji powodującej niespełnienie przesłanek niezależności, Członek Rady Nadzorczej zobowiązany jest niezwłocznie poinformować o tym fakcie Spółkę.

Informacja na temat spełniania przez Członków Rady Nadzorczej Spółki kryteriów niezależności zamieszczana jest na stronie internetowej Spółki pod adresem: https://www.tauron.pl.

Poniższa tabela przedstawia informację o spełnieniu lub niespełnieniu przez Członków Rady Nadzorczej Spółki kryteriów niezależności, a także istnieniu bądź nieistnieniu rzeczywistych i istotnych powiązań z akcjonariuszem posiadającym co najmniej 5% ogólnej liczby głosów w Spółce na dzień 31 grudnia 2021 r.

Tabela nr 61. Spełnienie przez Członków Rady Nadzorczej Spółki wymogów niezależności oraz rzeczywistych powiązań z akcjonariuszem posiadającym co najmniej 5% ogólnej liczby głosów w Spółce, według stanu na dzień 31 grudnia 2021 r. oraz na dzień sporządzenia niniejszego sprawozdania

Imię i Nazwisko

Spełnienie wymogów niezależności

Rzeczywiste powiązania z akcjonariuszem

na dzień 31 grudnia 2021 r.

na dzień

sporządzenia niniejszego sprawozdania

na dzień 31 grudnia 2021 r.

na dzień

sporządzenia niniejszego sprawozdania

1.        Piotr Tutak

Niezależny

Niezależny

Nie istniały

Nie istnieją

2.        Teresa Famulska

Niezależna

Niezależna

Nie istniały

Nie istnieją

3.        Katarzyna Taczanowska

Niezależna

Niezależna

Istniały

Istnieją

4.        Stanisław Borkowski

Niezależny

Niezależny

Nie istniały

Nie istnieją

5.        Dariusz Hryniów

-

Niezależny

-

Nie istnieją

6.        Leszek Koziorowski

Niezależny

Niezależny

Nie istniały

Nie istnieją

7.        Ryszard Madziar

Niezależny

Niezależny

Nie istniały

Nie istnieją

8.        Grzegorz Peczkis

Niezależny

Niezależny

Nie istniały

Nie istnieją

9.        Marcin Wawrzyniak

Niezależny

Niezależny

Nie istniały

Nie istnieją

Doświadczenie i kompetencje Członków Rady Nadzorczej Spółki pozostających w składzie Rady Nadzorczej Spółki na dzień sporządzenia niniejszego sprawozdania

Piotr Tutak - Przewodniczący Rady Nadzorczej

Absolwent politologii Instytutu Nauk Społecznych Wyższej Szkoły Pedagogicznej w Krakowie. Ukończył studia podyplomowe z zakresu zarządzania w Szkole Głównej Handlowej, administracji publicznej na Uniwersytecie Jagiellońskim oraz rozwoju regionalnego na Uniwersytecie Warszawskim.

Posiada bogate doświadczenie w administracji publicznej, w tym w Kancelarii Prezesa Rady Ministrów, m.in. jako doradca premiera, Sekretarz Stanu i Zastępca Szefa Kancelarii Prezesa Rady Ministrów oraz Prezes Rządowego Centrum Studiów Strategicznych. Doświadczenia zawodowe zdobywał również w pracy w organach zarządzających i kontrolnych spółek prawa handlowego, m.in. w sektorze finansów, energetyki oraz nieruchomości. Brał udział w stażach zawodowych w USA i Japonii. Członek Rady Konsultacyjnej Wydziału Instalacji Budowlanych, Hydrotechniki i Inżynierii Środowiska Politechniki Warszawskiej. Ukończył kurs dla kandydatów na członków rad nadzorczych spółek Skarbu Państwa. Od 2016 r. pełni funkcję Prezesa Zarządu EuRoPol Gaz S.A.

Od dnia 16 listopada 2021 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji pełni funkcję Przewodniczącego Rady Nadzorczej Spółki i Przewodniczącego Komitetu Nominacji i Wynagrodzeń Rady Nadzorczej Spółki oraz jest Członkiem Komitetu Strategii Rady Nadzorczej Spółki.

Teresa Famulska - Wiceprzewodnicząca Rady Nadzorczej

Absolwentka Akademii Ekonomicznej w Katowicach (obecnie Uniwersytet Ekonomiczny w Katowicach). Posiada tytuł profesora nauk ekonomicznych nadany przez Prezydenta RP na wniosek Rady Wydziału Finansów i Ubezpieczeń Akademii Ekonomicznej w Katowicach. Posiada uprawnienia zawodowe doradcy podatkowego.

Od ukończenia studiów związana z Uniwersytetem Ekonomicznym w Katowicach. Obecnie jest Kierownikiem Katedry Finansów Publicznych zajmując stanowisko profesora zwyczajnego. W latach 1998-2013 pracowała w Wyższej Szkole Bankowości i Finansów, ostatnio jako dziekan, zajmując stanowisko profesora zwyczajnego.

Autorka ponad 150 publikacji krajowych i zagranicznych z problematyki finansów, głównie finansów publicznych oraz finansów przedsiębiorstw. Obok pracy akademickiej stale współpracuje z praktyką gospodarczą, w tym uczestnicząc w kilkudziesięciu projektach naukowo-badawczych. Prowadziła liczne wykłady oraz szkolenia dla kadr finansowych i menedżerskich przedsiębiorstw oraz pracowników aparatu skarbowego. W latach 2007-2018 pracowała w trzech kolejnych kadencjach Państwowej Komisji Egzaminacyjnej do Spraw Doradztwa Podatkowego, przy czym od 2010 r. w dwóch kolejnych kadencjach z powołania Ministra Finansów pełniła funkcję Przewodniczącej tej Komisji. W latach 2007-2019 członek Komitetu Nauk o Finansach Polskiej Akademii Nauk, w którym w latach 2011-2015 była członkiem Prezydium. Ponadto jest członkiem Polskiego Stowarzyszenia Finansów i Bankowości (od 2004 r. członek Zarządu Głównego), International Fiscal Association, Centrum Informacji i Organizacji Badań Finansów Publicznych i Prawa Podatkowego Krajów Europy Środkowej i Wschodniej oraz Polskiego Towarzystwa Ekonomicznego.

W okresie od dnia 29 maja 2017 r. do dnia 14 lipca 2020 r. pozostawała w składzie Rady Nadzorczej Spółki pełniąc funkcję Wiceprzewodniczącej Rady Nadzorczej oraz Przewodniczącej Komitetu Audytu Rady Nadzorczej Spółki.

Otrzymała następujące nagrody i wyróżnienia: Srebrny Krzyż Zasługi, Złoty i Srebrny Medal za Długoletnią Służbę, Medal Komisji Edukacji Narodowej, nagrody Ministra Edukacji Narodowej oraz Rektora Uniwersytetu Ekonomicznego w Katowicach.

Od dnia 3 sierpnia 2020 r. pozostaje Członkiem Rady Nadzorczej Spółki VI wspólnej kadencji pełniąc funkcję Wiceprzewodniczącej Rady Nadzorczej oraz Przewodniczącej Komitetu Audytu Rady Nadzorczej Spółki.

Katarzyna Taczanowska - Sekretarz Rady Nadzorczej

Absolwentka Wydziału Prawa Uniwersytetu Warszawskiego, wpisana na listę radców prawnych w Okręgowej Izbie Radców Prawnych w Warszawie.

Posiada wieloletnie doświadczenie zawodowe w obszarze obsługi prawnej podmiotów gospodarczych, którym zajmuje się od roku 2003. Była wspólnikiem w kancelarii GWW Woźny i Wspólnicy, od roku 2009 jest wspólnikiem w kancelarii Kudlak, Taczanowska-Wileńska sp.k. W latach 2009-2012 była Dyrektorem Biura Prawnego w Towarzystwie Funduszy Inwestycyjnych PZU S.A. Zasiadała w Radach Nadzorczych PZU Życie S.A., LOT Aircraft Maintenance Services sp. z o.o. oraz IDA Management sp. z o.o.

Do grudnia 2021 r. pełniła funkcję Dyrektora Naczelnego ds. Korporacyjnych i Prawnych w KGHM Polska Miedź S.A., a obecnie pełni funkcję Dyrektora Naczelnego Centrali w powyższej Spółce.

Od dnia 8 maja 2019 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji pełni funkcję Sekretarza Rady Nadzorczej Spółki oraz jest Członkiem Komitetu Audytu Rady Nadzorczej Spółki.

Stanisław Borkowski - Członek Rady Nadzorczej

Absolwent Executive MBA na Uniwersytecie Quebec w Montrealu oraz absolwent Master of Business Administration Szkoły Głównej Handlowej w Warszawie. Ponadto absolwent Wydziału Medycyny na Uniwersytecie w Oslo.

Doświadczenie zawodowe zdobywał w sektorze ubezpieczeniowym, zajmując w latach 2001-2015 stanowiska dyrektora departamentu ubezpieczeń zdrowotnych w Grupie PZU, wiceprezesa w Spółkach Ubezpieczeniowych Grupy Allianz Polska, p.o. prezesa zarządu Allianz Bank Polska S.A. oraz prezesa zarządu Credit Agricole Ubezpieczenia. W latach 2015-2017 był partnerem w Mangograss Sp. z o.o. odpowiedzialnym za doradztwo i inwestycje. Pełnił również funkcję Prezesa Zarządu Uzdrowiska Konstancin Zdrój S.A. i Zakładu Leczniczego Uzdrowisko Nałęczów S.A. w latach 2016-2017.

Obecnie od 2017 r. jest Prezesem Zarządu Colbird Sp. z o.o.

Był członkiem rad nadzorczych spółek akcyjnych, gdzie pełnił funkcje przewodniczącego rady nadzorczej, jak również przewodniczącego komitetów audytu. Obecnie jest Członkiem Rady Nadzorczej, a zarazem Przewodniczącym Komitetu Audytu UNUM Polska S.A., jak również Przewodniczącym Komitetu Audytu w Izbie Handlowej Polsko-Kanadyjskiej.

Odznaczony Złotym Krzyżem Zasługi.

Od dnia 24 maja 2021 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji jest Członkiem Komitetu Audytu oraz Komitetu Strategii Rady Nadzorczej Spółki.

Dariusz Hryniów

Absolwent Wydziału Prawa i Administracji Uniwersytetu Opolskiego (magister prawa) oraz Executive Master of Business Administration (MBA) Akademii Leona Koźmińskiego, ESCP Europe. Jest radcą prawnym. Posiada także wykształcenie techniczne energetyczne.

Od 2015 r. do 2020 r zajmował stanowisko Dyrektora Departamentu Obsługi Korporacyjnej i Prawnej w spółce Polskie Górnictwo Naftowe i Gazownictwo S.A. Był wówczas odpowiedzialny m.in. za nadzór nad obsługą prawną spółek z Grupy Kapitałowej, a także obsługę prawną kluczowych projektów, w tym procesów arbitrażowych, akwizycyjnych, inwestycji infrastrukturalnych, transakcji kapitałowych oraz kontraktów importowych. 

Od 2016 r. do 2020 r. był Wiceprzewodniczącym, a następnie Przewodniczącym Rady Nadzorczej PGNiG Termika S.A.

W latach 2017 – 2019 pełnił funkcję Przewodniczącego Rady Nadzorczej PGNiG Supply & Trading GmbH, a w okresie od 2016 r. do 2018 r. był Członkiem Rady Nadzorczej Zakładów Wytwórczych Urządzeń Gazowniczych „Intergaz” sp. z o.o.

Od 2015 do 2016 r. był Przewodniczącym Rady Nadzorczej Opolskiego TBS w Opolu. Ponadto jest Partnerem Zarządzającym w kancelarii Hryniów, Łebek i Partnerzy.

Od dnia 26 stycznia 2022 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji jest Członkiem Komitetu Strategii Rady Nadzorczej Spółki.

Leszek Koziorowski - Członek Rady Nadzorczej

Absolwent Wydziału Prawa i Administracji Uniwersytetu Warszawskiego. Wpisany na listę radców prawnych w Okręgowej Izbie Radców Prawnych w Warszawie.

Od początku kariery zawodowej związany z rynkiem kapitałowym. W latach 1994-1999 w Komisji Papierów Wartościowych, początkowo w Biurze Domów Maklerskich i Funduszy Powierniczych, później jako radca Przewodniczącego KPW.

W czasie pracy w KPW pełnił także funkcję Zastępcy Przewodniczącego Komisji Egzaminacyjnej dla Doradców Inwestycyjnych.

Obecnie w GESSEL, KOZIOROWSKI Kancelaria Radców Prawnych i Adwokatów sp. p., gdzie stworzył i zarządza działem prawa rynku kapitałowego - zatrudniony od 1999 roku, od 2002 roku wspólnik.

Pełnił funkcję arbitra Sądu Giełdowego przy Giełdzie Papierów Wartościowych w Warszawie.

Od 2015 r. zasiada w Komitecie Ładu Korporacyjnego przy Giełdzie Papierów Wartościowych w Warszawie, gdzie współtworzył Dobre Praktyki Spółek Notowanych na GPW 2016 i najnowsze: Dobre Praktyki Spółek Notowanych na GPW 2021.

Pełnił funkcje przewodniczącego i członka Rad Nadzorczych w wielu spółkach akcyjnych prywatnych i publicznych, np. IGLOTEX S.A. (przewodniczący RN), ESALIENS TFI S.A. (przewodniczący RN), Zakłady Odzieżowe BYTOM S.A., TETA S.A. (przewodniczący RN), TAURON Polska Energia S.A. (w latach 2010-2017).

Autor licznych publikacji z zakresu prawa rynku kapitałowego.

Od dnia 24 maja 2021 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji jest Członkiem Komitetu Audytu oraz Członkiem Komitetu Nominacji i Wynagrodzeń Rady Nadzorczej Spółki.

Ryszard Madziar - Członek Rady Nadzorczej

Absolwent politologii na Uniwersytecie Warszawskim. Posiada tytuł MBA uzyskany w Wyższej Szkole Menedżerskiej w Warszawie.

Posiada bogate doświadczenie w administracji publicznej. Pełnił urząd Burmistrza Wołomina, Szefa Gabinetu Politycznego Wiceprezesa Rady Ministrów, a wcześniej Zastępcy Dyrektora Oddziału Mazowieckiego Agencji Restrukturyzacji i Modernizacji Rolnictwa.

Jest członkiem Rady Nadzorczej m.in. Totalizatora Sportowego.

Do czerwca 2021 r. pełnił funkcję Szefa Gabinetu Politycznego Wiceprezesa Rady Ministrów w Kancelarii Prezesa Rady Ministrów, a obecnie pełni funkcję Doradcy Zarządu w Banku Pekao S.A.

Od dnia 15 lipca 2020 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji jest Członkiem Komitetu Nominacji i Wynagrodzeń Rady Nadzorczej Spółki oraz Członkiem Komitetu Strategii Rady Nadzorczej Spółki.

Grzegorz Peczkis - Członek Rady Nadzorczej

Absolwent Wydziału Inżynierii Środowiska i Energetyki Politechniki Śląskiej na kierunku Mechanika i Budowa Maszyn. Posiada stopień naukowy doktora nauk technicznych w zakresie budowy i eksploatacji maszyn. Ukończył również studium podyplomowe z zarządzania przedsiębiorstwem oraz studium doskonalenia pedagogicznego dla nauczycieli akademickich.

Zdobywał doświadczenie zarówno w biznesie, jako prokurent w spółce Diapom sp. z o.o., jak i na uczelni, jako asystent, a następnie adiunkt zatrudniony na Politechnice Śląskiej.

Pełni funkcję Wiceprzewodniczącego Rady Nadzorczej Grupy Azoty Zakłady Azotowe Kędzierzyn S.A.

Jest autorem kilkudziesięciu publikacji naukowych oraz publicystycznych. Uprawniony z dziesięciu patentów przyznanych przez Urząd Patentowy RP.

Od dnia 6 grudnia 2019 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji pełni funkcję Przewodniczącego Komitetu Strategii Rady Nadzorczej Spółki oraz jest Członkiem Komitetu Audytu Rady Nadzorczej Spółki.

Marcin Wawrzyniak - Członek Rady Nadzorczej

Absolwent Wydziału Prawa i Administracji Uniwersytetu Kardynała Stefana Wyszyńskiego w Warszawie. Jest wpisany na listę radców prawnych w Okręgowej Izbie Radców Prawnych w Warszawie. Adwokat, członek Izby Adwokackiej w Warszawie. Członek Trybunału Stanu.

Posiada wieloletnie doświadczenie zawodowe w obszarze obsługi prawnej i doradztwa dla podmiotów gospodarczych, w tym spółek z branży energetycznej. Doradca prawny organów administracji rządowej oraz samorządowej w procesach inwestycyjnych. Partner w kancelarii Wawrzyniak i Partnerzy Radcowie Prawni sp. p. Zasiadał w organach nadzorczych i zarządach spółek sektora publicznego i prywatnego. Autor kilkudziesięciu publikacji w obszarze prawa gospodarczego, w tym książek i komentarza do ustawy.

Od dnia 6 kwietnia 2021 r. pozostaje Członkiem Rady Nadzorczej Spółki.

W Radzie Nadzorczej Spółki VI wspólnej kadencji jest Członkiem Komitetu Nominacji i Wynagrodzeń oraz Członkiem Komitetu Strategii Rady Nadzorczej Spółki.

Opis działania Rady Nadzorczej Spółki

Rada Nadzorcza Spółki działa na podstawie Ksh i innych przepisów prawa, postanowień Statutu Spółki oraz postanowień Regulaminu Rady Nadzorczej TAURON Polska Energia S.A. z siedzibą w Katowicach, który jest dostępny na stronie internetowej Spółki pod adresem: http://www.tauron.pl/. Przy wykonywaniu swoich obowiązków Członkowie Rady Nadzorczej Spółki kierują się zasadami zawartymi w Dobrych Praktykach 2021.

Członkowie Rady Nadzorczej Spółki w zakresie sprawowanej funkcji i wykonywanych obowiązków kierują się w swoim postępowaniu, w tym w podejmowaniu decyzji, niezależnością własnych opinii i osądów, działając w interesie Spółki.

Rada Nadzorcza Spółki pracuje w kulturze debaty, analizując sytuację Spółki i Grupy na tle branży i rynku na podstawie materiałów przekazywanych jej przez Zarząd Spółki oraz systemy i funkcje wewnętrzne Spółki, a także pozyskiwanych spoza niej, wykorzystując wyniki prac swoich Komitetów.

Główną formą wykonywania przez Radę Nadzorczą nadzoru nad działalnością Spółki są posiedzenia Rady Nadzorczej. Rada Nadzorcza wykonuje swoje obowiązki kolegialnie. Posiedzenia Rady Nadzorczej Spółki zwołuje Przewodniczący Rady Nadzorczej lub Wiceprzewodniczący Rady Nadzorczej przedstawiając szczegółowy porządek obrad:

1.              zgodnie z przyjętymi przez Radę Nadzorczą ustaleniami,

2.              z własnej inicjatywy,

3.              na wniosek każdego z Członków Rady Nadzorczej,

4.              na wniosek Zarządu.

Posiedzenia Rady Nadzorczej odbywają się w siedzibie Spółki. W uzasadnionych przypadkach posiedzenie może zostać zwołane w innym miejscu.

Do zwołania posiedzenia wymagane jest pisemne zaproszenie wszystkich Członków Rady Nadzorczej Spółki na co najmniej 7 dni przed terminem posiedzenia Rady Nadzorczej. Z ważnych powodów Przewodniczący Rady Nadzorczej może skrócić ten termin do 2 dni, określając sposób przekazania zaproszenia. Zawiadomienia o posiedzeniu Rady Nadzorczej przekazywane są za pomocą poczty elektronicznej. W zawiadomieniu o posiedzeniu Rady Nadzorczej Spółki Przewodniczący określa termin posiedzenia, miejsce obrad oraz szczegółowy projekt porządku obrad. Rada Nadzorcza Spółki odbywa posiedzenia w miarę potrzeb, nie rzadziej jednak niż raz na 2 miesiące. Rada Nadzorcza może odbywać posiedzenia bez formalnego zwołania, jeżeli wszyscy Członkowie Rady Nadzorczej są obecni i nikt nie wniesie sprzeciwu do faktu odbycia posiedzenia lub do porządku obrad.

Zmiana zaproponowanego porządku obrad może nastąpić, gdy na posiedzeniu obecni są wszyscy Członkowie Rady Nadzorczej Spółki i nikt nie wniesie sprzeciwu co do zmienionego porządku obrad. Sprawa nieuwzględniona w porządku obrad powinna być włączona do porządku obrad następnego posiedzenia.

Udział w posiedzeniu Rady Nadzorczej jest obowiązkiem Członka Rady Nadzorczej. Członek Rady Nadzorczej podaje przyczyny swojej nieobecności na piśmie. Usprawiedliwienie nieobecności Członka Rady Nadzorczej wymaga uchwały Rady Nadzorczej Spółki. W posiedzeniach Rady Nadzorczej mogą uczestniczyć Członkowie Zarządu Spółki, o ile Rada Nadzorcza nie wyrazi sprzeciwu. Udział Członków Zarządu Spółki w posiedzeniach Rady Nadzorczej jest obowiązkowy, jeżeli zostali zaproszeni przez osobę zwołującą posiedzenie Rady Nadzorczej. W posiedzeniach mogą uczestniczyć także inne osoby, jeżeli zostaną one zaproszone w powyższy sposób.

Rada Nadzorcza może zasięgać opinii eksperckich korzystając z wiedzy pracowników Spółki, w tym w szczególności radców prawnych świadczących stałą pomoc prawną na rzecz Spółki.

Rada Nadzorcza może także powoływać niezależnych ekspertów w celu zasięgnięcia opinii i podjęcia właściwej decyzji, jak również zapraszać ich na posiedzenia Rady Nadzorczej. W przypadku gdy transakcja Spółki z podmiotem powiązanym wymaga zgody Rady Nadzorczej Spółki, przed podjęciem uchwały w sprawie wyrażenia zgody Rada Nadzorcza ocenia, czy istnieje konieczność uprzedniego zasięgnięcia opinii podmiotu zewnętrznego, który przeprowadzi wycenę transakcji oraz analizę jej skutków ekonomicznych. Jeżeli zawarcie transakcji z podmiotem powiązanym wymaga zgody Walnego Zgromadzenia, Rada Nadzorcza Spółki sporządza opinię na temat zasadności zawarcia takiej transakcji i ocenia w takim przypadku konieczność uprzedniego zasięgnięcia opinii podmiotu zewnętrznego. W przypadkach, o których mowa powyżej, Rada Nadzorcza Spółki podejmuje uchwałę o zleceniu pracy wybranemu ekspertowi zobowiązując Zarząd Spółki do zawarcia odpowiedniej umowy.

Posiedzenia Rady Nadzorczej prowadzi Przewodniczący Rady Nadzorczej, a w przypadku jego nieobecności - Wiceprzewodniczący Rady Nadzorczej. Z ważnych powodów, za zgodą większości Członków Rady Nadzorczej obecnych na posiedzeniu, prowadzący posiedzenie ma obowiązek poddać pod głosowanie wniosek o przerwanie obrad i ustalić termin wznowienia obrad Rady Nadzorczej Spółki. Rada Nadzorcza podejmuje postanowienia w formie uchwał. Uchwały Rady Nadzorczej podejmowane są głównie na posiedzeniach. Rada Nadzorcza podejmuje uchwały, jeżeli na posiedzeniu obecna jest co najmniej połowa jej członków, a wszyscy jej członkowie zostali zaproszeni we właściwy sposób określony w Regulaminie Rady Nadzorczej. Z zastrzeżeniem bezwzględnie obowiązujących przepisów prawa, w tym Ksh, oraz postanowień Statutu Spółki, Rada Nadzorcza podejmuje uchwały bezwzględną większością głosów, przy czym przez bezwzględną większość głosów rozumie się więcej głosów oddanych „za” niż „przeciw” i „wstrzymujących się”. W sprawach nieobjętych porządkiem obrad uchwał podjąć nie można, chyba że obecni są wszyscy Członkowie Rady Nadzorczej i nikt nie wyrazi sprzeciwu. Nie dotyczy to uchwał w sprawie usprawiedliwienia nieobecności Członka Rady Nadzorczej na posiedzeniu. Głosowanie nad uchwałami jest jawne. Tajne głosowanie zarządza się jedynie w przypadkach wynikających z przepisów prawa.

Rada Nadzorcza, zgodnie ze Statutem Spółki, może podejmować uchwały w trybie pisemnym lub przy wykorzystaniu środków bezpośredniego porozumiewania się na odległość. Podjęcie uchwały w tym trybie wymaga uprzedniego powiadomienia wszystkich Członków Rady Nadzorczej o treści projektu uchwały oraz udziału co najmniej połowy Członków Rady Nadzorczej w podejmowaniu uchwały. Rada Nadzorcza Spółki może podejmować uchwały w tym trybie o ile żaden z Członków Rady Nadzorczej Spółki nie zgłosi sprzeciwu. Głosując nad uchwałą podejmowaną w powyższym trybie, Członek Rady Nadzorczej Spółki wskazuje jak głosował, tj. „za”, „przeciw” lub „wstrzymał się”. Uchwałę z zaznaczeniem, że została podjęta w trybie pisemnym lub w trybie głosowania przy wykorzystaniu środków bezpośredniego porozumienia się na odległość, podpisuje Przewodniczący Rady Nadzorczej. Podjęte w tym trybie uchwały zostają przedstawione na najbliższym posiedzeniu Rady Nadzorczej z podaniem wyniku głosowania.

W posiedzeniu Rady Nadzorczej Spółki można uczestniczyć przy wykorzystaniu środków bezpośredniego porozumiewania się na odległość, tj. telekonferencji lub wideokonferencji. W przypadku uczestnictwa Członków Rady Nadzorczej Spółki przy wykorzystaniu środków bezpośredniego porozumiewania się na odległość uchwały są podejmowane, jeżeli w głosowaniu weźmie udział co najmniej połowa Członków Rady Nadzorczej Spółki.

Członkowie Rady Nadzorczej uczestniczą w posiedzeniach oraz wykonują swoje prawa i obowiązki osobiście, a przy wykonywaniu swoich obowiązków zobowiązani są do dokładania należytej staranności. Członkowie Rady Nadzorczej obowiązani są do zachowania tajemnicy wiadomości związanych z działalnością Spółki, które powzięli w związku ze sprawowaniem mandatu lub przy innej sposobności.

Rada Nadzorcza może z ważnych powodów delegować poszczególnych członków do samodzielnego pełnienia określonych czynności nadzorczych na czas oznaczony. Rada Nadzorcza może delegować swoich członków, na okres nie dłuższy niż trzy miesiące, do czasowego wykonywania czynności Członków Zarządu, którzy zostali odwołani, złożyli rezygnację albo z innych przyczyn nie mogą sprawować swoich czynności. Delegowanie, o którym mowa powyżej, wymaga uzyskania zgody członka Rady Nadzorczej, który ma być delegowany.

Szczegółowy opis działalności Rady Nadzorczej w minionym roku obrotowym zawiera sprawozdanie z działalności Rady Nadzorczej Spółki, składane corocznie WZ i publikowane na stronie internetowej Spółki pod adresem: http://www.tauron.pl.

Rada Nadzorcza Spółki może powoływać spośród swoich członków stałe lub doraźne zespoły robocze, komitety dla wykonywania określonych czynności. Stałymi komitetami Rady Nadzorczej Spółki są:

5.              Komitet Audytu Rady Nadzorczej TAURON Polska Energia S.A. (Komitet Audytu),

6.              Komitet Nominacji i Wynagrodzeń Rady Nadzorczej TAURON Polska Energia S.A. (Komitet Nominacji i Wynagrodzeń),

7.              Komitet Strategii Rady Nadzorczej TAURON Polska Energia S.A. (Komitet Strategii).

Skład, zadania oraz zasady funkcjonowania komitetów, o których mowa powyżej, określają ich regulaminy uchwalone przez Radę Nadzorczą.

Komitet Audytu Rady Nadzorczej TAURON Polska Energia S.A.

Członkowie Komitetu Audytu zostali powołani na obecną kadencję w dniu 3 sierpnia 2020 r. przez Radę Nadzorczą Spółki VI wspólnej kadencji spośród jej członków.

W 2021 r. Komitet Audytu funkcjonował w składzie liczącym od 3 do 5 osób.

W związku z dokonywanymi w 2021 r. zmianami w składzie Rady Nadzorczej Spółki, Rada Nadzorcza Spółki dokonywała również zmian w składzie Komitetu Audytu.

Skład osobowy Komitetu Audytu na dzień 31 grudnia 2021 r. oraz na dzień sporządzenia niniejszego sprawozdania

1.              Teresa Famulska

- Przewodnicząca Komitetu Audytu,

2.              Stanisław Borkowski 

-  Członek Komitetu Audytu,

3.              Leszek Koziorowski 

-  Członek Komitetu Audytu,

4.              Grzegorz Peczkis

-  Członek Komitetu Audytu,

5.              Katarzyna Taczanowska

- Członek Komitetu Audytu.

Zmiany w składzie osobowym Komitetu Audytu w 2021 r. oraz do dnia sporządzenia niniejszego sprawozdania

Na dzień 1 stycznia 2021 r. w skład Komitetu Audytu wchodzili następujący Członkowie Rady Nadzorczej Spółki: Teresa Famulska (Przewodnicząca), Grzegorz Peczkis oraz Katarzyna Taczanowska.

W dniu 14 czerwca 2021 r. Rada Nadzorcza Spółki dokonała uzupełnienia składu Komitetu Audytu powołując do jego składu Stanisława Borkowskiego i Leszka Koziorowskiego.

Do dnia sporządzenia niniejszego sprawozdania nie miały miejsca inne zmiany w składzie Komitetu Audytu.

Informacja o niezależności Członków Komitetu Audytu

Zgodnie z Ustawą z dnia 11 maja 2017 r. o biegłych rewidentach, firmach audytorskich oraz nadzorze publicznym większość członków komitetu audytu, w tym jego przewodniczący powinna być niezależna oraz przynajmniej jeden członek komitetu audytu powinien posiadać wiedzę i umiejętności w zakresie rachunkowości lub badania sprawozdań finansowych i przynajmniej jeden członek komitetu audytu powinien posiadać wiedzę i umiejętności z zakresu branży, w której działa spółka.

W 2021 r. skład Komitetu Audytu był zgodny z wymogami określonymi w powyższej ustawie. Oceny niezależności i ustawowych wymogów co do posiadanej wiedzy i umiejętności przez poszczególnych Członków Komitetu Audytu dokonała Rada Nadzorcza Spółki na podstawie stosownych oświadczeń złożonych przez Członków Komitetu Audytu.

Poniższa tabela przedstawia informację o spełnieniu w 2021 r. przez Członków Komitetu Audytu wymogów niezależności oraz wymogów co do posiadanej wiedzy i umiejętności.

Tabela nr 62. Spełnienie przez Członków Komitetu Audytu wymogów niezależności oraz wymogów co do posiadanej wiedzy i umiejętności w 2021 r.

Imię i Nazwisko

Okres pełnienia funkcji
w Komitecie Audytu w 2021 r.

Spełnienie wymogów niezależności oraz wymogów
co do posiadanej wiedzy i umiejętności

1.        Teresa Famulska

01.01.2021 r. – 31.12.2021 r.

Niezależna.

Posiada wiedzę i umiejętności w zakresie rachunkowości oraz badania sprawozdań finansowych.

2.        Stanisław Borkowski

14.06.2021 r. – 31.12.2021 r.

Niezależny.

Posiada wiedzę i umiejętności w zakresie rachunkowości oraz badania sprawozdań finansowych.

3.        Leszek Koziorowski

14.06.2021 r. – 31.12.2021 r.

Niezależny.

4.        Grzegorz Peczkis

01.01.2021 r. – 31.12.2021 r.

Niezależny.

Posiada wiedzę z zakresu branży, w której działa Spółka.

5.        Katarzyna Taczanowska

01.01.2021 r. – 31.12.2021 r.

Niezależna.

Szczegółowa informacja dotycząca sposobu nabycia wiedzy i umiejętności w zakresie określonym w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym przez Członków Komitetu Audytu pozostających w składzie Komitetu Audytu na dzień sporządzenia niniejszego sprawozdania została przedstawiona powyżej w ramach opisu doświadczenia i kompetencji Członków Rady Nadzorczej Spółki.

Zadania i kompetencje Komitetu Audytu

W 2021 r. Komitet Audytu realizował zadania i kompetencje określone w aktualnie obowiązujących przepisach prawa oraz przyjętym przez Radę Nadzorczą Regulaminie Komitetu Audytu Rady Nadzorczej TAURON Polska Energia S.A.

Komitet Audytu w okresie objętym niniejszym sprawozdaniem odbył łącznie 8 posiedzeń.

Poniższa tabela przedstawia zadania i kompetencje Komitetu Audytu według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 63. Kompetencje Komitetu Audytu, według stanu na dzień 31 grudnia 2021 r. oraz na dzień sporządzenia niniejszego sprawozdania

Kompetencje Komitetu Audytu

1.  

monitorowanie:

 

1)  

procesu sprawozdawczości finansowej w Spółce,

 

2)  

skuteczności systemów kontroli wewnętrznej, zarządzania ryzykiem, compliance oraz audytu wewnętrznego, w tym w zakresie sprawozdawczości finansowej,

 

3)  

wykonywania czynności rewizji finansowej, w szczególności przeprowadzania przez firmę audytorską badania, z uwzględnieniem wszelkich wniosków i ustaleń Komisji Nadzoru Audytowego wynikających z kontroli przeprowadzonej w firmie audytorskiej,

2.  

kontrolowanie i monitorowanie niezależności biegłego rewidenta i firmy audytorskiej, w szczególności w przypadku, gdy na rzecz Spółki świadczone są przez firmę audytorską inne usługi niż badanie,

3.  

dokonywanie oceny niezależności biegłego rewidenta oraz wyrażanie zgody na świadczenie przez niego dozwolonych usług niebędących badaniem w Spółce,

4.  

opracowywanie polityki wyboru firmy audytorskiej do przeprowadzania badania,

5.  

opracowywanie polityki świadczenia przez firmę audytorską przeprowadzającą badanie, przez podmioty powiązane z tą firmą audytorską oraz przez członka sieci firmy audytorskiej dozwolonych usług niebędących badaniem,

6.  

określanie procedury wyboru firmy audytorskiej przez Spółkę,

7.  

przedstawianie Radzie Nadzorczej na potrzeby wyboru firmy audytorskiej przeprowadzającej ustawowe badanie lub przegląd sprawozdań finansowych rekomendacji, o której mowa w art. 130 ust. 2 i 3 Ustawy z dnia 11 maja 2017 r. o biegłych rewidentach, firmach audytorskich oraz nadzorze publicznym oraz w art. 16 ust. 2 rozporządzenia Parlamentu Europejskiego i Rady (UE) nr 537/2014 z dnia 16 kwietnia 2014 r. w sprawie szczegółowych wymogów dotyczących ustawowych badań sprawozdań finansowych jednostek interesu publicznego, uchylającego decyzję Komisji 2005/909/WE, zgodnie z politykami, o których mowa w pkt 4 i 5 powyżej,

8.  

informowanie Rady Nadzorczej o wynikach badania oraz wyjaśnianie, w jaki sposób badanie to przyczyniło się do rzetelności sprawozdawczości finansowej w Spółce, a także jaka była rola Komitetu Audytu w procesie badania,

9.  

przedkładanie zaleceń mających na celu zapewnienie rzetelności procesu sprawozdawczości finansowej w Spółce,

10.  

wykonywanie innych czynności przypisanych do obowiązków komitetów audytu mocą Ustawy z dnia 11 maja 2017 r. o biegłych rewidentach, firmach audytorskich oraz nadzorze publicznym, Rozporządzenia Parlamentu Europejskiego i Rady (UE) nr 537/2014 z dnia 16 kwietnia 2014 r. w sprawie szczegółowych wymogów dotyczących ustawowych badań sprawozdań finansowych jednostek interesu publicznego, uchylającym decyzję Komisji 2005/909/WE i Ustawy z dnia 29 września 1994 r. o rachunkowości.

Szczegółowy opis działalności Komitetu Audytu zawarty jest w sprawozdaniu z działalności Rady Nadzorczej Spółki składanym corocznie WZ oraz publikowanym na stronie internetowej Spółki pod adresem: http://www.tauron.pl.

Dozwolone usługi nie będące badaniem świadczone przez firmę audytorską

Na rzecz TAURON i spółek Grupy Kapitałowej TAURON były świadczone w 2021 r. przez firmę audytorską badającą sprawozdanie finansowe następujące dozwolone usługi niebędące badaniem:

1.                    

potwierdzona pisemnie weryfikacja rocznych i półrocznych jednostkowych pakietów konsolidacyjnych wybranych spółek Grupy Kapitałowej TAURON niezbędnych do sporządzenia rocznego i półrocznego skonsolidowanego sprawozdania finansowego,

2.                    

przeprowadzenie uzgodnionych procedur weryfikacji sprawozdania spółki zależnej TAURON Dystrybucja w związku z wymogiem oszacowania Wartości Regulacyjnej Aktywów oraz Wartości Regulacyjnej Aktywów dla Systemu AMI na potrzeby wyznaczenia uzasadnionego zwrotu z zaangażowanego kapitału przez Prezesa URE,

3.                    

ocena rocznego sprawozdania Rady Nadzorczej o wynagrodzeniach zarządu i rady nadzorczej spółki TAURON Polska Energia S.A., sporządzonego zgodnie z art. 90g Ustawy o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych.

W związku ze świadczeniem powyższych usług Komitet Audytu dokonał oceny zagrożeń i zabezpieczeń niezależności firmy audytorskiej Ernst & Young Audyt Polska oraz wyraził zgodę na świadczenie powyższych usług.

Główne założenia polityki wyboru firmy audytorskiej do przeprowadzania badania oraz polityki świadczenia przez firmę audytorską przeprowadzającą badanie, przez podmioty powiązane z tą firmą audytorską oraz przez członka sieci firmy audytorskiej dozwolonych usług niebędących badaniem

W dniu 16 października 2017 r. przyjęte zostały przez Komitet Audytu następujące regulacje, opracowane w związku z wejściem w życie Ustawy z dnia 11 maja 2017 r. o biegłych rewidentach, firmach audytorskich oraz nadzorze publicznym:

1.                    

Polityka wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A.,

2.                    

Procedura wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A.,

3.                    

Polityka świadczenia w Grupie TAURON przez firmę audytorską przeprowadzającą badanie rocznego sprawozdania finansowego oraz skonsolidowanego sprawozdania finansowego TAURON Polska Energia S.A., podmioty powiązane z tą firmą audytorską oraz członka sieci firmy audytorskiej dozwolonych usług niebędących badaniem.

W dniu 5 października 2020 r. Komitet Audytu przyjął nowe brzmienie Polityki wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A., jak również Procedury wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A.

Polityka wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A. ma na celu zapewnienie zgodności wyboru firmy audytorskiej do przeprowadzenia badania i przeglądu sprawozdań finansowych w Spółce z przepisami prawa. Polityka w sposób czytelny określa zasady i reguły procesu wyboru firmy audytorskiej do badania sprawozdań TAURON jako jednostki zainteresowania publicznego, zasady procedury wyboru firmy audytorskiej, zasady sporządzania rekomendacji Komitetu Audytu dotyczącej wyboru firmy audytorskiej, jak również zasady rotacji firmy audytorskiej dokonującej badania i przeglądu sprawozdań finansowych i skonsolidowanych sprawozdań finansowych TAURON. Najistotniejsze założenia przyjęte w polityce to oparcie procesu wyboru audytora na obowiązujących przepisach prawa, zapewnienie przejrzystości oraz obiektywizmu procesu wyboru audytora oraz uwzględnienie w procesie wymogów niezbędnych do terminowego i prawidłowego wykonania na rzecz Spółki usług audytorskich.

Procedura wyboru firmy audytorskiej do przeprowadzania badania i przeglądu sprawozdania finansowego oraz skonsolidowanego sprawozdania finansowego TAURON Polska Energia S.A. ma na celu zapewnienie zgodności procesu wyboru firmy audytorskiej z obowiązującymi przepisami prawa, jak również zapewnienie przeprowadzenia badania i przeglądu sprawozdań finansowych o wysokim poziomie jakościowym, w określonych ramach czasowych, przy zachowaniu niezależności, obiektywizmu, przejrzystości i wiarygodności firmy audytorskiej i biegłych rewidentów. Procedura w sposób szczegółowy i dokładny definiuje poszczególne etapy procesu wyboru firmy audytorskiej, wraz ze wskazaniem organów i jednostek organizacyjnych odpowiedzialnych za te etapy. Ponadto procedura określa ogólne warunki udziału w postępowaniu i kryteria wyboru firmy audytorskiej, jak również ramy czasowe procesu wyboru audytora. Najistotniejsze założenia przyjęte w procedurze to przyjęcie jasnego i przejrzystego, opartego na przepisach prawa podziału odpowiedzialności w procesie wyboru audytora, jak również określenie przejrzystych i niedyskryminujących warunków udziału w procedurze przetargowej oraz kryteriów wyboru firmy audytorskiej, jakie może stosować spółka.

Polityka świadczenia w Grupie TAURON przez firmę audytorską przeprowadzającą badanie rocznego sprawozdania finansowego oraz skonsolidowanego sprawozdania finansowego TAURON Polska Energia S.A., podmioty powiązane z tą firmą audytorską oraz członka sieci firmy audytorskiej dozwolonych usług niebędących badaniem ma na celu określenie czytelnych zasad mających służyć zachowaniu wymogu niezależności firmy audytorskiej przeprowadzającej badanie w Spółce, w przypadku świadczenia przez tę firmę lub podmioty z jej sieci usług niebędących badaniem. Polityka ta określa zasady dotyczące świadczenia na rzecz podmiotów z Grupy Kapitałowej TAURON przez firmę audytorską przeprowadzającą badanie w TAURON, podmioty powiązane z firmą audytorską oraz członka sieci firmy audytorskiej usług innych niż badanie lub przegląd, w szczególności warunki dopuszczalności świadczenia usług dozwolonych, zasady przeprowadzania przez Komitet Audytu oceny zagrożeń i zabezpieczeń niezależności firmy audytorskiej, jak również mechanizmy kontrolne w zakresie przestrzegania zasad niezależności biegłego rewidenta w Grupie Kapitałowej TAURON. Najistotniejsze założenia przyjęte w polityce obejmują określenie czytelnych zasad przeprowadzania przez Komitet Audytu oceny zagrożeń i zabezpieczeń niezależności firmy audytorskiej i wyrażania zgody na świadczenie usług innych niż badanie, opartych na zgodności z przepisami prawa i celowości świadczenia takich usług.

Rekomendacje Komitetu Audytu dotyczące wyboru firmy audytorskiej

W 2021 r. dokonano wyboru firmy audytorskiej do badania i przeglądu sprawozdań finansowych oraz skonsolidowanych sprawozdań finansowych TAURON za lata 2022-2024. Rada Nadzorcza dokonała wyboru firmy audytorskiej na podstawie rekomendacji Komitetu Audytu, która spełniała obowiązujące warunki i została sporządzona w następstwie przeprowadzonego przez Spółkę postępowania o udzielenie zamówienia publicznego zgodnie z obowiązującymi kryteriami, ze wskazaniem równocześnie na drugi podmiot alternatywny do wykonania tych czynności oraz przedstawieniem uzasadnienia preferencji wyboru rekomendowanej firmy audytorskiej.

Kontrolowanie i monitorowanie niezależności audytora

Kontrolowanie i monitorowanie niezależności firmy audytorskiej przez Komitet Audytu odbywa się na podstawie przepisów prawa oraz przyjętych przez Komitet Audytu regulacji, w szczególności Polityki świadczenia w Grupie TAURON przez firmę audytorską przeprowadzającą badanie rocznego sprawozdania finansowego oraz skonsolidowanego sprawozdania finansowego TAURON Polska Energia S.A., podmioty powiązane z tą firmą audytorską oraz członka sieci firmy audytorskiej dozwolonych usług niebędących badaniem (Polityka). Ponadto w Spółce została wdrożona Procedura w zakresie zapewnienia w ramach Grupy TAURON przestrzegania wymogu niezależności firmy audytorskiej przeprowadzającej badanie i przegląd sprawozdań finansowych i skonsolidowanych sprawozdań finansowych TAURON Polska Energia S.A. (Procedura), która ma na celu zapewnienie prawidłowego i terminowego przeprowadzenia przez Spółkę działań niezbędnych do procesów kontrolowania i monitorowania przez Komitet Audytu niezależności firmy audytorskiej i podmiotów z jej sieci.

Niezależność audytora oceniana jest przez Komitet Audytu każdorazowo w ramach zapoznania się z półrocznym i rocznym sprawozdaniem finansowym i skonsolidowanym sprawozdaniem finansowym Spółki. Dla celów powyższej oceny Spółka zgodnie z Procedurą pozyskuje w przypadku półrocznych i rocznych sprawozdań finansowych od firmy audytorskiej oświadczenie o spełnianiu kryteriów niezależności, o których mowa w Ustawie z dnia 11 maja 2017 r. o biegłych rewidentach, firmach audytorskich oraz nadzorze publicznym. Oświadczenie to podlega ocenie przez Komitet Audytu.

Niezależność audytora oceniana jest przez Komitet Audytu każdorazowo w przypadku zamiaru zlecenia przez Spółkę lub spółkę zależną usług dozwolonych firmie audytorskiej, bądź członkowi sieci do której należy ta firma audytorska. W takiej sytuacji Komitet Audytu każdorazowo dokonuje oceny zagrożeń i zabezpieczeń niezależności biegłego rewidenta i firmy audytorskiej. Ocena zagrożeń i zabezpieczeń niezależności biegłego rewidenta i firmy audytorskiej dokonywana przez Komitet Audytu zgodnie z Polityką obejmuje:

1.               

weryfikację czy dana usługa znajduje się w wykazie usług dozwolonych,

2.               

weryfikację czy są spełnione wymagania dotyczące maksymalnego dopuszczalnego przepisami prawa limitu wynagrodzenia za świadczenie usług innych niż badanie,

3.               

sprawdzenie czy przedmiot usługi dozwolonej, która ma zostać zlecona biegłemu rewidentowi lub firmie audytorskiej, podmiotowi powiązanemu z tą firmą audytorską lub członkowi sieci, do której należy biegły rewident lub firma audytorska, nie jest związany z polityką podatkową Spółki,

4.               

ocenę pozyskanego przez Spółkę zgodnie z Procedurą aktualnego na dzień oceny, oświadczenia o spełnianiu kryteriów niezależności od biegłego rewidenta lub firmy audytorskiej, która ma wykonać usługi dozwolone,

5.               

analizę uzasadnienia merytorycznego wykonania usługi przez biegłego rewidenta lub firmę audytorską przeprowadzających badanie, podmiot powiązany z tą firmą audytorską bądź podmiot z jej sieci, wskazujące na kluczowe czynniki wpływające na zasadność takiego wyboru.

Zgodnie z Procedurą, na potrzeby dokonania przez Komitet Audytu kontroli w zakresie przestrzegania wymogów niezależności firmy audytorskiej dokonującej badania i przeglądu sprawozdań finansowych i skonsolidowanych sprawozdań finansowych Spółki, Spółka gromadzi i regularnie weryfikuje informacje w zakresie zawartych przez spółki Grupy Kapitałowej TAURON umów z firmą audytorską dokonującą badania i przeglądu sprawozdań finansowych i skonsolidowanych sprawozdań finansowych Spółki, jak też członkami sieci do której należy ta firma audytorska oraz informacje w zakresie zaewidencjonowanych przez spółki Grupy Kapitałowej TAURON transakcji z firmą audytorską dokonującą badania i przeglądu sprawozdań finansowych i skonsolidowanych sprawozdań finansowych Spółki jak też z członkami sieci do której należy firma audytorska. Nie rzadziej niż raz na rok Spółka przygotowuje informację w zakresie wykonania czynności wynikających z niniejszej procedury i przedkłada ją Komitetowi Audytu do oceny.

Komitet Nominacji i Wynagrodzeń Rady Nadzorczej TAURON Polska Energia S.A.

Członkowie Komitetu Nominacji i Wynagrodzeń zostali powołani na obecną kadencję w dniu 3 sierpnia 2020 r. przez Radę Nadzorczą Spółki VI wspólnej kadencji spośród jej członków.

W 2021 r. Komitet Nominacji i Wynagrodzeń funkcjonował w składzie liczącym od 3 do 4 osób.

W związku z dokonywanymi w 2021 r. zmianami w składzie Rady Nadzorczej Spółki, Rada Nadzorcza Spółki dokonywała również zmian w składzie Komitetu Nominacji i Wynagrodzeń.

Skład osobowy Komitetu Nominacji i Wynagrodzeń na dzień 31 grudnia 2021 r. oraz na dzień sporządzenia niniejszego sprawozdania

1.                    

Piotr Tutak   

- Przewodniczący Komitetu Nominacji i Wynagrodzeń,

2.                    

Leszek Koziorowski 

-  Członek Komitetu Nominacji i Wynagrodzeń,

3.                    

Ryszard Madziar

-  Członek Komitetu Nominacji i Wynagrodzeń,

4.                    

Marcin Wawrzyniak

- Członek Komitetu Nominacji i Wynagrodzeń.

Zmiany w składzie osobowym Komitetu Nominacji i Wynagrodzeń w 2021 r. oraz do dnia sporządzenia niniejszego sprawozdania

Na dzień 1 stycznia 2021 r. w skład Komitetu Nominacji i Wynagrodzeń wchodzili następujący Członkowie Rady Nadzorczej Spółki: Andrzej Kania (Przewodniczący), Ryszard Madziar oraz Barbara Piontek.

W dniu 12 lutego 2021 r. Barbara Piontek złożyła oświadczenie o rezygnacji z dniem 28 lutego 2021 r. z członkostwa w Radzie Nadzorczej Spółki VI wspólnej kadencji. Tym samym ustało jej członkostwo w Komitecie Nominacji i Wynagrodzeń.

W dniu 19 lutego 2021 r. Rada Nadzorcza Spółki VI wspólnej kadencji dokonała uzupełnienia składu Komitetu Nominacji i Wynagrodzeń powołując do jego składu Grzegorza Peczkisa.

W dniu 26 kwietnia 2021 r. Grzegorz Peczkis złożył rezygnację z udziału w składzie Komitetu Nominacji i Wynagrodzeń. W tym samym dniu Rada Nadzorcza Spółki VI wspólnej kadencji dokonała uzupełnienia składu Komitetu Nominacji i Wynagrodzeń powołując do jego składu Marcina Wawrzyniaka.

W dniu 14 czerwca 2021 r. Rada Nadzorcza Spółki dokonała uzupełnienia składu Komitetu Nominacji i Wynagrodzeń powołując do jego składu Leszka Koziorowskiego.

W dniu 18 listopada 2021 r. Andrzej Kania złożył oświadczenie o rezygnacji ze skutkiem na ten sam dzień z członkostwa w Radzie Nadzorczej Spółki. Tym samym ustało jego członkostwo w Komitecie Nominacji i Wynagrodzeń.

W dniu 29 listopada 2021 r. Rada Nadzorcza Spółki dokonała uzupełnienia składu Komitetu Nominacji i Wynagrodzeń powołując do jego składu Piotra Tutaka.

W dniu 29 listopada 2021 r. Komitet Nominacji i Wynagrodzeń dokonał wyboru Piotra Tutaka na Przewodniczącego Komitetu Nominacji i Wynagrodzeń Rady Nadzorczej Spółki.

Do dnia sporządzenia niniejszego sprawozdania nie miały miejsca inne zmiany w składzie Komitetu Nominacji i Wynagrodzeń.

Zadania i kompetencje Komitetu Nominacji i Wynagrodzeń

Zadania i kompetencje Komitetu Nominacji i Wynagrodzeń w 2021 r. nie uległy zmianie.

Komitet Nominacji i Wynagrodzeń w okresie objętym niniejszym sprawozdaniem odbył łącznie 7 posiedzeń.

Poniższa tabela przedstawia zadania i kompetencje Komitetu Nominacji i Wynagrodzeń według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 64. Kompetencje Komitetu Nominacji i Wynagrodzeń, według stanu na dzień 31 grudnia 2021 r. oraz na dzień sporządzenia niniejszego sprawozdania

Kompetencje Komitetu Nominacji i Wynagrodzeń

1.      

rekomendowanie Radzie Nadzorczej procedury przeprowadzania postępowań kwalifikacyjnych na stanowiska Członków Zarządu Spółki,

2.      

ocena kandydatur na Członków Zarządu oraz przedstawianie Radzie Nadzorczej opinii w tym zakresie,

3.      

rekomendowanie Radzie Nadzorczej formy oraz treści umów zawieranych z członkami Zarządu,

4.      

rekomendowanie Radzie Nadzorczej systemu wynagradzania i premiowania członków Zarządu,

5.      

rekomendowanie Radzie Nadzorczej konieczności zawieszenia członka Zarządu z ważnych powodów,

6.      

rekomendowanie Radzie Nadzorczej konieczności delegowania członka Rady Nadzorczej do czasowego wykonywania czynności Członków Zarządu, którzy nie mogą sprawować swoich czynności wraz z propozycją wynagrodzenia.

Szczegółowy opis działalności Komitetu Nominacji i Wynagrodzeń w minionym roku obrotowym zawarty jest w Sprawozdaniu z działalności Rady Nadzorczej składanym corocznie WZ oraz publikowanym na stronie internetowej Spółki pod adresem: http://www.tauron.pl.

Komitet Strategii Rady Nadzorczej TAURON Polska Energia S.A.

Członkowie Komitetu Strategii zostali powołani na obecną kadencję w dniu 3 sierpnia 2020 r. przez Radę Nadzorczą Spółki VI wspólnej kadencji spośród jej członków.

W 2021 r. Komitet Strategii funkcjonował w składzie liczącym od 3 do 5 osób.

W związku z dokonywanymi w 2021 r. zmianami w składzie Rady Nadzorczej Spółki, Rada Nadzorcza Spółki dokonywała również zmian w składzie Komitetu Strategii.

Skład osobowy Komitetu Strategii na dzień 31 grudnia 2021 r.

1.                    

Grzegorz Peczkis 

- Przewodniczący Komitetu Strategii,

2.                    

Stanisław Borkowski

-  Członek Komitetu Strategii,

3.                    

Ryszard Madziar

- Członek Komitetu Strategii,

4.                    

Piotr Tutak

- Członek Komitetu Strategii,

5.                    

Marcin Wawrzyniak

-  Członek Komitetu Strategii.

Skład osobowy Komitetu Strategii na dzień sporządzenia niniejszego sprawozdania

1.                    

Grzegorz Peczkis 

- Przewodniczący Komitetu Strategii,

2.                    

Stanisław Borkowski

-  Członek Komitetu Strategii,

3.                    

Dariusz Hryniów   

- Członek Komitetu Strategii,

4.                    

Ryszard Madziar

- Członek Komitetu Strategii,

5.                    

Piotr Tutak

- Członek Komitetu Strategii,

6.                    

Marcin Wawrzyniak

-  Członek Komitetu Strategii.

Zmiany w składzie osobowym Komitetu Strategii w 2021 r. oraz do dnia sporządzenia niniejszego sprawozdania

Na dzień 1 stycznia 2021 r. w skład Komitetu Strategii wchodzili następujący Członkowie Rady Nadzorczej Spółki: Grzegorz Peczkis (Przewodniczący), Ryszard Madziar oraz Barbara Piontek.

W dniu 12 lutego 2021 r. Barbara Piontek złożyła oświadczenie o rezygnacji z dniem 28 lutego 2021 r. z członkostwa w Radzie Nadzorczej Spółki VI wspólnej kadencji. Tym samym ustało jej członkostwo w Komitecie Strategii.

W dniu 1 marca 2021 r. Rada Nadzorcza Spółki VI wspólnej kadencji dokonała uzupełnienia składu Komitetu Strategii powołując do jego składu Andrzeja Kanię.

W dniu 26 kwietnia 2021 r. Rada Nadzorcza Spółki VI wspólnej kadencji dokonała uzupełnienia składu Komitetu Strategii powołując do jego składu Marcina Wawrzyniaka.

W dniu 14 czerwca 2021 r. Rada Nadzorcza Spółki VI wspólnej kadencji dokonała uzupełnienia składu Komitetu Strategii powołując do jego składu Stanisława Borkowskiego.

W dniu 18 listopada 2021 r. Andrzej Kania złożył oświadczenie o rezygnacji ze skutkiem na ten sam dzień z członkostwa w Radzie Nadzorczej Spółki. Tym samym ustało jego członkostwo w Komitecie Strategii.

W dniu 29 listopada 2021 r. Rada Nadzorcza Spółki VI wspólnej kadencji dokonała uzupełnienia składu Komitetu Strategii powołując do jego składu Piotra Tutaka.

W dniu 23 lutego 2022 r. Rada Nadzorcza Spółki VI wspólnej kadencji dokonała uzupełnienia składu Komitetu Strategii powołując do jego składu Dariusza Hryniów.

Do dnia sporządzenia niniejszego sprawozdania nie miały miejsca inne zmiany w składzie Komitetu Strategii.

Zadania i kompetencje Komitetu Strategii

Zadania i kompetencje Komitetu Strategii w 2021 r. nie uległy zmianie.

Komitet Strategii w okresie objętym niniejszym sprawozdaniem odbył łącznie 7 posiedzeń.

Poniższa tabela przedstawia zadania i kompetencje Komitetu Strategii według stanu na dzień 31 grudnia 2021 r. oraz na dzień sporządzenia niniejszego sprawozdania.

Tabela nr 65. Kompetencje Komitetu Strategii, według stanu na dzień 31 grudnia 2021 r. oraz na dzień sporządzenia niniejszego sprawozdania

Kompetencje Komitetu Strategii

1.      

ocena Strategii Spółki i Grupy Kapitałowej TAURON oraz przedstawianie wyników tej oceny Radzie Nadzorczej,

2.      

rekomendowanie Radzie Nadzorczej zakresu i terminów przedkładania przez Zarząd strategicznych planów wieloletnich,

3.      

ocena wpływu planowanych i podejmowanych inwestycji strategicznych na kształt aktywów Spółki,

4.      

monitorowanie realizacji strategicznych zadań inwestycyjnych,

5.      

ocena działań dotyczących dysponowania istotnymi aktywami Spółki,

6.      

opiniowanie dokumentów o charakterze strategicznym przedkładanych Radzie Nadzorczej przez Zarząd.

Szczegółowy opis działalności Komitetu Strategii w minionym roku obrotowym zawarty jest w sprawozdaniu z działalności Rady Nadzorczej składanym corocznie WZ oraz publikowanym na stronie internetowej Spółki pod adresem: http://www.tauron.pl.

Opis działania Komitetów Rady Nadzorczej TAURON Polska Energia S.A.

Szczegółowy opis działania Komitetów Rady Nadzorczej zawarty jest w regulaminach poszczególnych Komitetów Rady Nadzorczej Spółki.

Komitety Rady Nadzorczej są organami doradczymi i opiniotwórczymi działającymi kolegialnie w ramach struktury Rady Nadzorczej Spółki i pełnią funkcje pomocnicze oraz doradcze wobec Rady Nadzorczej Spółki. Zadania Komitetów Rady Nadzorczej są realizowane poprzez przedstawianie Radzie Nadzorczej wniosków, rekomendacji, opinii i sprawozdań dotyczących zakresu ich zadań, w formie podjętych uchwał. Komitety Rady Nadzorczej są niezależne od Zarządu Spółki.

W skład Komitetu Audytu i Komitetu Nominacji i Wynagrodzeń wchodzi od 3 do 5 członków, a w skład Komitetu Strategii wchodzi od 3 do 7 członków. Pracami poszczególnych Komitetów kieruje ich Przewodniczący.

Posiedzenia Komitetów Rady Nadzorczej są zwoływane przez Przewodniczącego danego Komitetu z własnej inicjatywy lub na wniosek członka Komitetu lub Przewodniczącego Rady Nadzorczej i odbywają się w miarę potrzeb. W przypadku Komitetu Audytu posiedzenia odbywają się nie rzadziej niż raz na kwartał. Do udziału w posiedzeniach Przewodniczący danego Komitetu może zaprosić Członków Rady Nadzorczej Spółki niebędących członkami Komitetu, Członków Zarządu Spółki i pracowników Spółki oraz inne osoby pracujące bądź też współpracujące ze Spółką. Przewodniczący danego Komitetu lub osoba przez niego wskazana przedkłada Radzie Nadzorczej wnioski, rekomendacje i sprawozdania.

Komitety Rady Nadzorczej podejmują uchwały, jeżeli na posiedzeniu obecna jest co najmniej połowa ich członków, a wszyscy członkowie zostali właściwie zaproszeni. Uchwały Komitetów Rady Nadzorczej są przyjmowane bezwzględną większością głosów obecnych na posiedzeniu, przy czym przez bezwzględną większość głosów rozumie się więcej głosów oddanych „za” niż „przeciw” i „wstrzymujących się”. Komitety Rady Nadzorczej mogą podejmować uchwały w trybie pisemnym lub przy wykorzystaniu środków bezpośredniego porozumiewania się na odległość.

Członkowie Komitetów Rady Nadzorczej mogą również brać udział w posiedzeniach Komitetów oraz głosować nad podejmowanymi uchwałami przy wykorzystaniu środków bezpośredniego porozumiewania się na odległość, tj. telekonferencji lub wideokonferencji.

O przedkładanych Radzie Nadzorczej przez dany Komitet rekomendacjach i ocenach informowany jest Zarząd Spółki. Komitety Rady Nadzorczej co roku podają do wiadomości publicznej, za pośrednictwem Spółki, informacje o ich składzie, liczbie odbytych posiedzeń i uczestnictwie w posiedzeniach w ciągu roku oraz głównych działaniach.

Zarząd Spółki zapewnia poszczególnym Komitetom możliwość korzystania z usług doradców zewnętrznych w zakresie niezbędnym do wypełniania obowiązków Komitetów.

9.12. Polityka różnorodności w Grupie TAURON

Spółka nie posiada polityki różnorodności wobec Członków Zarządu oraz Rady Nadzorczej Spółki.

W odniesieniu do Członków Zarządu i Rady Nadzorczej, wyboru osób pełniących funkcje Członków Zarządu Spółki dokonuje Rada Nadzorcza Spółki, natomiast wyboru Członków Rady Nadzorczej Spółki dokonuje WZ Spółki oraz minister właściwy do wykonywania uprawnień w zakresie praw z akcji Skarbu Państwa w ramach przysługujących Skarbowi Państwa statutowych uprawnień.

Członkowie Zarządu Spółki są powoływani przez Radę Nadzorczą Spółki na podstawie postępowania kwalifikacyjnego przeprowadzonego zgodnie z zasadami i wymogami określonymi w Statucie Spółki oraz Ustawie z dnia 16 grudnia 2016 r. o zasadach zarządzania mieniem państwowym, którego celem jest sprawdzenie i ocena  kwalifikacji kandydatów oraz wyłonienie najlepszego kandydata.

Ogłoszenie o postępowaniu kwalifikacyjnym jest publikowane na stronie internetowej Spółki pod adresem: https://www.tauron.pl oraz w Biuletynie Informacji Publicznej ministra właściwego do wykonywania uprawnień w zakresie praw z akcji Skarbu Państwa. Do konkursu może przystąpić każdy, kto spełnia wymogi określone w § 16 ust. 3 i 4 Statutu Spółki. Z uwagi na brak szczególnych wymogów dotyczących m.in. płci, kierunku wykształcenia, wieku i doświadczenia zawodowego, Rada Nadzorcza Spółki przy ocenie i wyborze kandydatów na Członków Zarządu Spółki ma możliwość zapewnienia wszechstronności i różnorodności przy doborze Członków Zarządu Spółki.

Informacje dotyczące kwalifikacji oraz doświadczenia zawodowego osób powoływanych do składu Zarządu i Rady Nadzorczej TAURON są publikowane w stosownych raportach bieżących oraz na stronie internetowej Spółki pod adresem: https://www.tauron.pl.

Spółka posiada wdrożoną Politykę różnorodności w Grupie TAURON (Polityka Różnorodności), na podstawie której Grupa Kapitałowa TAURON stosuje politykę równego traktowania oraz dąży do zapewnienia różnorodności w zakresie płci, kierunku wykształcenia, wieku i doświadczenia zawodowego w odniesieniu do wszystkich pracowników. Polityka Różnorodności jest również stosowana we współpracy z partnerami zewnętrznymi Grupy Kapitałowej TAURON, czyli firmami, uczelniami, szkołami czy innymi podmiotami gospodarczymi.

Procedury należytej staranności i wewnętrzne regulacje

Do procedur należytej staranności funkcjonujących w ramach Polityki Różnorodności należą działania mające na celu:

1.                    

kształtowanie środowiska pracy opartego na szacunku, otwartości, rzetelności i sprawiedliwości,

2.                    

zapewnienie wszechstronności i różnorodności, szczególnie w obszarze płci, wykształcenia, wieku i doświadczenia zawodowego,

3.                    

budowanie kultury organizacyjnej otwartej na różnorodność, opartej na wartościach korporacyjnych: Partnerstwo, Rozwój i Odwaga (PRO),

4.                    

zapobieganie dyskryminacji poprzez kształtowanie właściwej atmosfery w pracy oraz budowanie i umacnianie pozytywnych relacji pomiędzy pracownikami.

W ramach zagadnień pracowniczych, wspierających realizację kierunków wyznaczonych przez Politykę Różnorodności, w połączeniu z umacnianiem kultury równego traktowania bez względu na wiek, płeć, wygląd, niepełnosprawność, poglądy, czy przekonania oraz zapewniających równość szans w zakresie wynagradzania czy rozwoju zawodowego, funkcjonują regulacje zapewniające sprawiedliwość i obiektywizm w zakresie organizacji pracy i wynagradzania, np.:

1.                    

Zasady wynagradzania w Grupie TAURON,

2.                    

stosowane regulacje w zakresie świadczeń,

3.                    

wdrażane elastyczne formy czasu pracy i możliwość pracy zdalnej,

4.                    

rozwiązania dedykowane kobietom, zapewniające im równe szanse oraz wsparcie w łączeniu życia zawodowego z życiem prywatnym np. skrócony czas pracy dla kobiet w ciąży.

Realizując Politykę Różnorodności Grupa Kapitałowa TAURON dąży do tego, by zapewniać środowisko pracy oparte na szacunku i sprawiedliwości. W 2021 r. wypracowywano założenia oraz koncepcję projektu Zarządzania wiedzą i wiekiem oraz podnoszono świadomość biznesową obszaru HR w tym zakresie, podczas zorganizowanych w ramach projektu szkoleń.

Zgodnie z Polityką Różnorodności - różnorodność i otwartość są integralną częścią działań biznesowych Grupy Kapitałowej TAURON. Grupa Kapitałowa TAURON stosuje politykę równego traktowania oraz dąży do zapewnienia różnorodności w zakresie płci, kierunku wykształcenia, wieku i doświadczenia zawodowego w odniesieniu do wszystkich pracowników, a w szczególności do organów zarządzających i jej kluczowych menadżerów. Podejmowane są również działania mające na celu zapobieganie przejawom dyskryminacji poprzez kształtowanie właściwej atmosfery w pracy, tworzenie i umacnianie pozytywnych relacji pomiędzy pracownikami oraz budowanie kultury organizacyjnej opartej na wartościach korporacyjnych PRO.

Polityka Różnorodności jest również stosowana we współpracy z partnerami zewnętrznymi Grupy Kapitałowej TAURON czyli firmami, uczelniami, szkołami czy innymi podmiotami gospodarczymi.

W ramach zagadnień pracowniczych wspierających realizację kierunków wyznaczonych przez Politykę Różnorodności w Grupie Kapitałowej TAURON funkcjonują następujące regulacje:

1.                    

Polityka przestrzegania Zasad Etyki oraz przeciwdziałania Mobbingowi i Dyskryminacji w Grupie TAURON,

2.                    

Polityka Poszanowania Praw Człowieka określająca zasady poszanowania praw człowieka i działań podejmowanych w kierunku zapobiegania ich łamaniu oraz wspieraniu atmosfery godności i wzajemnego szacunku,

3.                    

programy szkoleniowe i rozwoju kompetencji sprzyjające oraz wspierające tworzenie atmosfery do rozwoju każdego pracownika,

4.                    

regulacje zapewniające sprawiedliwość i obiektywizm w zakresie organizacji pracy i wynagradzania, w tym m.in.:

1)                   

Zasady wynagradzania w Grupie TAURON,

2)                   

Polityka Zarządzania Kapitałem Ludzkim w Grupie TAURON,

3)                   

regulacje w zakresie świadczeń,

4)                   

elastyczne formy czasu pracy i możliwość pracy zdalnej.

5.                    

Zasady Rekrutacji w Grupie TAURON,

6.                    

Model kompetencyjny Grupy TAURON.

Zarządzanie różnorodnością w Grupie Kapitałowej TAURON opiera się na budowaniu kultury otwartości. Grupa Kapitałowa TAURON, walcząc ze stereotypami związanymi z wiekiem, buduje dialog międzypokoleniowy tak, aby ułatwić przepływ wiedzy. Pracownicy reprezentują różne grupy wiekowe, w tym także powyżej 50 roku życia. Wśród pracowników znajdują się również osoby z różnym stopniem niepełnosprawności, co zapewnia aktywizację tej grupy zawodowej.

Grupa Kapitałowa TAURON działa na rzecz zapobiegania dyskryminacji w szczególności ze względu na wiek, płeć, rasę, narodowość, orientację seksualną, wygląd, sprawność, odmienność poglądów czy przekonania polityczne lub religijne poprzez kształtowanie właściwej atmosfery w pracy, która sprawia, że pracownicy czują się szanowani i doceniani oraz mają poczucie, że mogą rozwijać się i w pełni realizować swój potencjał zawodowy.

10.     OŚWIADCZENIE NA TEMAT INFORMACJI NIEFINANSOWYCH

Na podstawie art. 49b ust. 9 i art. 55 ust. 2c Ustawy z dnia 29 września 1994 r. o rachunkowości (Dz. U. 2021 r. poz. 217), w miejsce oświadczenia na temat informacji niefinansowych, Spółka sporządziła Sprawozdanie na temat informacji niefinansowych Grupy Kapitałowej TAURON za 2021 r., w formie odrębnego dokumentu opublikowanego na stronie internetowej Spółki pod adresem: https://www.tauron.pl.

Powyższe Sprawozdanie zostało sporządzone zgodnie z:

1.                    

Art. 49b ust. 1-8 i art. 55 ust. 2b-e Ustawy z dnia 29 września 1994 r. o rachunkowości (Dz. U. 2021 r. poz. 217), która implementuje wytyczne Dyrektywy Parlamentu Europejskiego i Rady 2014/95/UE z dnia 22 października 2014 r. w zakresie ujawniania informacji niefinansowych, wraz z dodatkowymi, późniejszymi wytycznymi, w tym Komunikatem Komisji Europejskiej 2019/C 209/01 z dnia 20 czerwca 2019 r. z wytycznymi dotyczącymi sprawozdawczości w zakresie informacji niefinansowych: Suplement dotyczący zgłaszania informacji związanych z klimatem,

2.                    

wytycznymi Global Reporting Index - GRI Standards (poziom podstawowy - core).

11.     POLITYKA WYNAGRODZEŃ CZŁONKÓW ZARZĄDU I RADY NADZORCZEJ ADZORCZEJ

11.1. System wynagrodzeń Członków Zarządu i kluczowych menedżerów

Ogólna informacja o przyjętym systemie wynagrodzeń Członków Zarządu TAURON Polska Energia S.A.

Zasady wynagradzania Członków Zarządu w 2021 r. były zgodne z Polityką Wynagrodzeń Członków Zarządu i Rady Nadzorczej (Polityka Wynagrodzeń) przyjętą przez Walne Zgromadzenie Spółki uchwałą nr 26 z dnia 15 lipca 2020 r. oraz uchwałą nr 5 Nadzwyczajnego WZ Spółki z dnia 15 grudnia 2016 r., zmienioną uchwałą nr 5 Nadzwyczajnego WZ Spółki z dnia 21 listopada 2019 r. w sprawie zasad kształtowania wynagrodzeń Członków Zarządu oraz z Ustawą z dnia 9 czerwca 2016 r. o zasadach kształtowania wynagrodzeń osób kierujących niektórym spółkami, jak również Dobrymi Praktykami Spółek Notowanych na GPW obowiązującymi w 2021 r.

Uszczegółowienie zasad kształtowania wynagrodzeń zostało określone w uchwale Rady Nadzorczej Spółki z dnia 19 grudnia 2016 r. w sprawie kształtowania wynagrodzeń Członków Zarządu TAURON Polska Energia S.A. z późniejszymi zmianami.

Spółka sporządza sprawozdanie o wynagrodzeniach Członków Zarządu i Rady Nadzorczej Spółki za poszczególne lata obrotowe zgodnie z wymogami określonymi w art. 90g Ustawy z dnia 29 lipca 2005 r. o ofercie publicznej i warunkach wprowadzania instrumentów finansowych do zorganizowanego obrotu oraz o spółkach publicznych (Dz. U. z 2021 r., poz. 1983) oraz publikuje je na stronie internetowej Spółki pod adresem: https://www.tauron.pl/tauron/relacje-inwestorskie/informacje-o-spolce/dokumenty-spolki.

Przedmiotem Sprawozdania o wynagrodzeniach są zasady ustalania i struktura wynagrodzeń Członków Zarządu i Rady Nadzorczej Spółki w poszczególnych latach obrotowych, ze szczególnym uwzględnieniem wysokości całkowitego wynagrodzenia poszczególnych Członków Zarządu, w podziale na wynagrodzenie stałe i zmienne zależne od spełnienia określonych celów zarządczych wraz z wartością świadczeń dodatkowych pieniężnych i niepieniężnych przyznanych Członkom Zarządu oraz wartością świadczeń otrzymanych przez Członków Zarządu w związku z rozwiązaniem umowy o świadczenie usług zarządzania i przestrzeganiem zakazu konkurencji.

Polityka Wynagrodzeń wraz z uchwałą WZ Spółki w sprawie jej przyjęcia została opublikowana na stronie internetowej Spółki pod adresem: https://www.tauron.pl.

Nadrzędnymi celami Polityki Wynagrodzeń są:

1.                    

zapewnienie spójnego i motywacyjnego systemu wynagradzania Członków Zarządu Spółki,

2.                    

powiązanie zasad wynagradzania z monitorowaniem wdrażania przyjętych planów strategicznych, długoterminowych interesów Spółki i realizowaniem planów finansowych,

3.                    

kształtowanie wysokości wynagradzania Członków Zarządu Spółki w powiązaniu z realizowaniem postawionych celów zarządczych,

4.                    

wzrost wartości Spółki poprzez rozwój najwyższej kadry zarządzającej,

5.                    

doskonalenie systemu wynagradzania przekładającego się na realizowanie strategii biznesowej Spółki i kierunków rozwoju,

6.                    

zapewnienie stabilnego rozwoju Spółki.

Model wynagradzania objęty Polityką Wynagrodzeń zakłada dwuskładnikowy system określania wynagrodzenia dla Członków Zarządu Spółki, w którym wynagrodzenie całkowite Członka Zarządu Spółki składa się z części stałej, stanowiącej wynagrodzenie miesięczne podstawowe i części zmiennej, stanowiącej wynagrodzenie uzupełniające za rok obrotowy Spółki, zależne od spełnienia określonych celów zarządczych KPI.

System wynagradzania Członków Zarządu Spółki zakłada powiązanie części zmiennej wynagrodzenia z pozostającymi do realizacji celami zarządczymi wynikającymi z przepisów Ustawy z dnia 9 czerwca 2016 r. o zasadach kształtowania wynagrodzeń osób kierujących niektórymi spółkami z późniejszymi zmianami i ustalanymi na podstawie tych przepisów przez WZ i Radę Nadzorczą Spółki. Przyjęcie w systemie wynagradzania zależności wynagrodzenia w części zmiennej od realizacji stawianych do wykonania celów zarządczych ma na celu, w szczególności, wdrażanie przyjętej Strategii, kierunków jej rozwoju i planów finansowych uwzględniających długoterminowe interesy Spółki. Ponadto kształtuje nową kulturę organizacyjną Spółki.

Uwzględniając obowiązujące regulacje, Rada Nadzorcza Spółki ustala wysokość wynagrodzenia dla Członków Zarządu Spółki w przedziale określonym przez WZ Spółki.

Wynagrodzenie zmienne Członków Zarządu Spółki stanowi do 60% wynagrodzenia stałego za rok obrotowy, przy założeniu realizacji celów zarządczych ustalonych przez WZ, a uszczegóławianych przez Radę Nadzorczą na dany rok obrotowy.

Wynagrodzenie zmienne za realizację celów zarządczych o charakterze finansowym przyznawane jest w oparciu o dane pochodzące z zaudytowanego skonsolidowanego sprawozdania finansowego Spółki za dany rok obrotowy. Wynagrodzenie zmienne za realizację celów zarządczych o charakterze niefinansowym przysługuje w związku z osiągnięciem określonych celów w danym roku obrotowym na podstawie oceny ich wykonania dokonanej przez Radę Nadzorczą Spółki.

Członkowie Zarządu Spółki nie są objęci programem premiowym opartym na kapitale Spółki, jak również nie otrzymują wynagrodzenia ani nagród z tytułu pełnienia funkcji we władzach spółek zależnych należących do Grupy Kapitałowej TAURON.

Ogólna informacja o przyjętym systemie wynagrodzeń Członków Zarządu spółek Grupy Kapitałowej TAURON

We wszystkich spółkach Grupy Kapitałowej TAURON, wobec których TAURON jest przedsiębiorcą dominującym w rozumieniu art. 4 pkt 3 Ustawy z dnia 16 lutego 2007 r. o ochronie konkurencji i konsumentów (Dz. U. 2020 r. poz. 1076 z późn.zm.), stosowane są zasady wynagradzania członków organów zarządzających zgodnie z Ustawą z dnia 9 czerwca 2016 r. o zasadach kształtowania wynagrodzeń osób kierujących niektórymi spółkami (Dz. U. 2020 r. poz. 1907). Powyższe zostało uregulowane w przyjętej przez Zarząd TAURON Polityce kształtowania wynagrodzeń członków organów Spółek Zależnych oraz w Zasadach wynagradzania członków organów korporacyjnych Spółek Zależnych.

Zasady wynagradzania członków organów zarządzających spółek zależnych, podobnie jak w TAURON, obejmują dwuskładnikowy system określania wynagrodzenia, składający się z wynagrodzenia stałego oraz z wynagrodzenia zmiennego, uzależnionego od spełnienia określonych kryteriów wynikowych, tj. realizacji celów zarządczych. Uzależnienie części zmiennej wynagrodzenia od realizacji stawianych do wykonania celów zarządczych ma istotne znaczenie w procesie zarządzania Grupą Kapitałową TAURON oraz ma na celu priorytetyzację kierunków rozwoju poszczególnych spółek zależnych.

Ogólna informacja o przyjętym Systemie wynagrodzeń kluczowych menedżerów

Zasady wynagradzania oraz premiowania kluczowych menadżerów oraz innych pracowników zostały określone w Regulaminie Wynagradzania Pracowników TAURON Polska Energia S.A., przyjętym do stosowania przez Zarząd Spółki.

W 2021 r. w Grupie Kapitałowej TAURON obowiązywały Zasady wynagradzania w Grupie TAURON, stanowiące wytyczne dla spółek Grupy Kapitałowej TAURON w zakresie systemów wynagradzania pracowników, ze szczególnym uwzględnieniem systemu premiowania dla kluczowych menedżerów, opartego o spójny dla całej Grupy Kapitałowej TAURON system zarządzania przez cele, będący połączeniem procesu planowania, procesu mierzenia efektywności oraz procesu oceny.

Obowiązujący system wynagradzania i premiowania kluczowych menedżerów przewiduje uzależnienie poziomu wynagrodzenia od sytuacji finansowej Grupy Kapitałowej TAURON i Spółki w perspektywie rocznej, w powiązaniu z realizacją celów strategicznych.

Nadrzędnym założeniem obowiązującego systemu wynagradzania jest zapewnienie optymalnego i motywującego poziomu wynagrodzenia, uzależnionego od wartości i rodzaju pracy na danym stanowisku oraz jakości pracy i efektów osiąganych przez pracowników.

Struktura wynagrodzenia składa się z następujących elementów:

1.                    

części stałej - którą stanowi wynagrodzenie zasadnicze, ustalone zgodnie z obowiązującą w Spółce tabelą kategorii zaszeregowania i miesięcznych stawek osobistego zaszeregowania. Przyznany poziom wynagrodzenia zasadniczego odzwierciedla wartość i rodzaj pracy oraz jakość pracy pracownika, określoną przez ocenę poziomu kompetencji pracownika,

2.                    

części zmiennej - która jest uzależniona od wyników pracy, określonych przez poziom realizacji celów i zadań w ramach systemu premiowania Zarządzanie przez cele (ZPC),

3.                    

świadczeń - które są określone w regulacjach wewnętrznych Spółki.

System premiowania ZPC oparty o rynkowe mechanizmy premiowania zapewnia integrację działań kluczowych menedżerów wokół osiągnięcia celów zmierzających do realizacji Strategii, jak również celów strategicznych i kierunków rozwoju poszczególnych Spółek Grupy Kapitałowej TAURON. System ten pozwala na kaskadowanie celów ustalonych przez Zarząd Spółki na poziomie Grupy Kapitałowej TAURON oraz na poziomie Spółki, na konkretne, sparametryzowane zadania dla pracowników zatrudnionych na niższych szczeblach organizacji. Dodatkowo, system premiowania ZPC został powiązany z wdrożonym w Grupie Kapitałowej TAURON zarządzaniem procesowym, m.in. poprzez powiazanie celów ze zdefiniowanymi w Grupie Kapitałowej TAURON Megaprocesami. Dzięki temu wprowadzona kultura zarządzania przez cele odzwierciedla specyfikę poszczególnych funkcji realizowanych w Spółce i umożliwia zastosowanie mechanizmów dialogu przełożonego z podwładnym podczas procesu wyznaczania i oceny realizacji celów, które przekładają się na efektywność całej organizacji.

Jednocześnie narzędzie to umożliwia precyzyjne skorelowanie KPI ustalonych dla Członków Zarządu Spółki z celami, które wyznaczane są na dany rok kluczowym menedżerom Spółki. Wstępna ocena realizacji celów następuje po zakończeniu pierwszego półrocza, natomiast po zakończeniu roku Członkowie Zarządu Spółki dokonują końcowej oceny realizacji celów kluczowych menedżerów.

Dodatkowo funkcjonuje system premiowy dla obszaru handlowego (oraz jednostek bezpośrednio z nim współpracujących), którego celem jest motywowanie do osiągania wyższych przychodów dla Grupy Kapitałowej TAURON. Premią handlową objęto kluczowych menedżerów z obszaru handlu, przy czym mechanizm premiowy wyznacza im dodatkową premię tylko po przekroczeniu wyznaczonych im rocznych planów handlowych.

11.2. Zasady, warunki i wysokość wynagrodzenia Członków Zarządu TAURON Polska Energia S.A. i jednostek wchodzących w skład Grupy Kapitałowej TAURON

Wynagrodzenia Członków Zarządu TAURON Polska Energia S.A.

Wynagrodzenie Członków Zarządu Spółki jest ustalane przez Radę Nadzorczą Spółki. Łączna kwota wynagrodzeń, rozumiana jako wartość wynagrodzeń, nagród i korzyści otrzymanych w pieniądzu, w naturze lub jakiejkolwiek innej formie, należnych lub wypłaconych przez Spółkę Członkom Zarządu Spółki w 2021 r. wyniosła 3 108 tys. zł brutto.

Poniższa tabela przedstawia wynagrodzenie Członków Zarządu Spółki za 2021 r. w podziale na składniki.

Tabela nr 66. Wynagrodzenie Członków Zarządu Spółki za 2021 r. w podziale na składniki

Imię i Nazwisko

Okres pełnienia funkcji
w Zarządzie Spółki w 2021 r.

Wynagrodzenie1

(tys. zł)

Wynagrodzenie zmienne1

(tys. zł)

Pozostałe korzyści1

(tys. zł)

Razem

(tys. zł)

1.          Artur Michałowski

05.08.2021 r. – 31.12.2021 r.

302

-

-

302

2.          Patryk Demski

05.08.2021 r. – 31.12.2021 r.

302

-

12

314

3.          Krzysztof Surma

05.08.2021 r. – 31.12.2021 r.

302

-

15

317

4.          Jerzy Topolski

01.01.2021 r. – 31.12.2021 r.

740

206

47

993

5.          Wojciech Ignacok

01.01.2021 r. – 28.02.2021 r.

132

-

5

137

6.          Paweł Strączyński

01.04.2021 r. – 04.08.2021 r.

273

-

9

282

7.          Marek Wadowski

01.01.2021 r. – 17.05.2021 r.

282

445

36

763

Suma

 

2 333

651

124

3 108

1bez narzutów

Równocześnie wskazuje się, iż z tytułu zobowiązań Spółki w stosunku do byłych Członków Zarządu TAURON, w 2021 r. wypłacono łączną kwotę w wysokości 657 tys. zł z tytułu wypłaty odszkodowań za powstrzymywanie się od prowadzenia działalności konkurencyjnej, wynagrodzenia zmiennego oraz pozostałych korzyści.

Członkowie Zarządu TAURON w 2021 r. nie otrzymywali wynagrodzenia ani nagród z tytułu pełnienia funkcji we władzach spółek zależnych wchodzących w skład Grupy Kapitałowej TAURON.

W 2021 r. wszyscy Członkowie Zarządu Spółki otrzymywali wynagrodzenie zgodnie z obowiązującą umową o świadczenie usług zarządzania, zgodnie z Ustawą z dnia 9 czerwca 2016 r. o zasadach kształtowania wynagrodzeń osób kierujących niektórymi spółkami (Dz. U. 2020, poz. 1907) oraz Polityką Wynagrodzeń.

Szczegółowa informacja dotycząca modelu wynagradzania Członków Zarządu Spółki oraz Polityki Wynagrodzeń została przedstawiona w pkt 11.1. niniejszego sprawozdania.

Informacja o zobowiązaniach wynikających z emerytur i świadczeń o podobnym charakterze dla byłych Członków Zarządu Spółki

W Spółce nie występują zobowiązania wobec byłych Członków Zarządu Spółki wynikające z emerytur i świadczeń o podobnym charakterze.

Wynagrodzenia Członków Zarządów spółek Grupy Kapitałowej TAURON

Wynagrodzenia Członków Zarządów spółek Grupy Kapitałowej TAURON ustalane są z uwzględnieniem skali działalności spółki, w szczególności:

1.                    

średnioroczne zatrudnienie,

2.                    

roczny obrót netto ze sprzedaży towarów, wyrobów i usług oraz operacji finansowych,

3.                    

suma aktywów bilansu na koniec roku.

Na podstawie powyższych kryteriów określa się kategorie spółek, z których wynika wysokość wynagrodzenia stałego członków organów zarządzających spółek zależnych.

Zasady kształtowania wynagrodzeń Członków Zarządów spółek Grupy Kapitałowej TAURON zostały opublikowanie na stronie internetowej Spółki pod adresem: https://www.tauron.pl.

11.3. Umowy zawarte z Członkami Zarządu przewidujące rekompensatę w przypadku ich zwolnienia z zajmowanego stanowiska

Umowy o świadczenie usług zarządzania zawarte zarówno z Członkami Zarządu TAURON, jak i Członkami Zarządów poszczególnych spółek zależnych wchodzących w skład Grupy Kapitałowej TAURON, przewidują w razie rozwiązania albo wypowiedzenia przez Spółkę z innych przyczyn niż określone w tej umowie, wypłacenie odprawy w wysokości trzykrotności części stałej wynagrodzenia, pod warunkiem pełnienia przez nich funkcji przez okres co najmniej 12 miesięcy przed rozwiązaniem umowy.

Ponadto, w związku z dostępem Członków Zarządu TAURON oraz Członków Zarządów spółek zależnych wchodzących w skład Grupy Kapitałowej TAURON do informacji poufnych, których ujawnienie mogłoby narazić Spółkę oraz spółki Grupy Kapitałowej TAURON na straty, umowy o świadczenie usług zarządzania zawierają postanowienia o zakazie konkurencji obowiązujące po ustaniu pełnienia funkcji. Na podstawie powyższych umów Członkowie Zarządu zobowiązani są do powstrzymywania się od prowadzenia działalności konkurencyjnej w oznaczonym okresie za co przysługuje im odszkodowanie.

11.4. Pozafinansowe składniki wynagrodzenia przysługujące Członkom Zarządu TAURON Polska Energia S.A. i kluczowym menedżerom

Pozafinansowe składniki wynagrodzenia Członków Zarządu Spółki

Członkowie Zarządu Spółki zgodnie z zawartymi umowami o świadczenie usług zarządzania uprawnieni są do refinansowania przez Spółkę kosztów indywidualnego szkolenia do wysokości 15 000 zł netto w roku kalendarzowym.

Członkowie Zarządu Spółki są objęci Pracowniczym Programem Emerytalnym na zasadach jakie obowiązują wszystkich pracowników TAURON.

Dodatkowo w przypadku stałego zamieszkiwania w znacznej odległości od siedziby Spółki Członkowi Zarządu Spółki przysługuje dodatek mieszkaniowy w kwocie 2 500,00 zł brutto miesięcznie, stanowiący dodatkowe świadczenie.

Pozafinansowe składniki wynagrodzenia kluczowych menedżerów

Pracownicy zatrudnieni na kluczowych stanowiskach w Spółce uprawnieni są do korzystania z następujących świadczeń i pozafinansowych składników wynagrodzenia oferowanych przez Spółkę:

1.                    

Pracowniczego Programu Emerytalnego prowadzonego przez pracodawcę (warunek pozostawania w stanie zatrudnienia w Spółce lub w jednej ze spółek Grupy Kapitałowej TAURON przez okres co najmniej 1 roku),

2.                    

pakietu medycznego finansowanego ze środków Spółki,

3.                    

przydzielonego do wyłącznej dyspozycji samochodu służbowego,

4.                    

dodatku mieszkaniowego w kwocie do 2 500,00 zł brutto miesięcznie w przypadku, gdy dyspozycyjność pracownika jest konieczna z uwagi na charakter pracy i zakres obowiązków.

11.5. Informacja o zmianach w polityce wynagrodzeń w ciągu ostatniego roku obrotowego

W 2021 r. Polityka Wynagrodzeń nie podlegała zmianom.

11.6. System wynagrodzeń Członków Rady Nadzorczej TAURON Polska Energia S.A.

Zasady wynagradzania Członków Rady Nadzorczej Spółki w 2021 r. były zgodne z Polityką Wynagrodzeń oraz uchwałą Nadzwyczajnego WZ Spółki z dnia 15 grudnia 2016 r., zmienioną uchwałą nr 6 Nadzwyczajnego WZ Spółki z dnia 21 listopada 2019 r. w sprawie zasad kształtowania wynagrodzeń Członków Rady Nadzorczej.

Zgodnie z uchwałą Nadzwyczajnego WZ Spółki z dnia 15 grudnia 2016 r. w sprawie zasad kształtowania wynagrodzeń Członków Rady Nadzorczej z późniejszymi zmianami, która pozostaje aktualna również w świetle obowiązującej Polityki Wynagrodzeń, miesięczne wynagrodzenie Członków Rady Nadzorczej Spółki, ustalone zostało jako iloczyn podstawy wymiaru, o której mowa w art. 1 ust. 3 pkt 11 Ustawy z dnia 9 czerwca 2016 r. o zasadach kształtowania wynagrodzeń osób kierujących niektórymi spółkami oraz mnożnika:

1.                    

dla przewodniczącego Rady Nadzorczej - 1,7

2.                    

dla pozostałych członków Rady Nadzorczej - 1,5

Członkom Rady Nadzorczej Spółki przysługuje wynagrodzenie bez względu na liczbę zwołanych posiedzeń.

Wynagrodzenie nie przysługuje za ten miesiąc, w którym Członek Rady Nadzorczej Spółki nie był obecny na żadnym z prawidłowo zwołanych posiedzeń, a nieobecność nie została usprawiedliwiona. O usprawiedliwieniu albo nieusprawiedliwieniu nieobecności Członka Rady Nadzorczej Spółki na posiedzeniu decyduje Rada Nadzorcza Spółki w drodze uchwały.

Na podstawie Statutu Spółki TAURON pokrywa koszty poniesione w związku z wykonywaniem przez Członków Rady Nadzorczej Spółki powierzonych im funkcji, a w szczególności: koszty przejazdu z miejsca zamieszkania do miejsca odbycia posiedzenia Rady Nadzorczej lub posiedzenia Komitetu Rady Nadzorczej i z powrotem, koszty indywidualnego nadzoru oraz koszty zakwaterowania i wyżywienia.

11.7. Wynagrodzenie Członków Rady Nadzorczej TAURON Polska Energia S.A.

Łączna kwota wynagrodzeń, rozumiana jako wartość wynagrodzeń należnych lub wypłaconych przez Spółkę Członkom Rady Nadzorczej Spółki w 2021 r. wyniosła 573 tys. zł brutto.

Poniższa tabela przedstawia wynagrodzenie Członków Rady Nadzorczej Spółki za 2021 r.

Tabela nr 67. Wynagrodzenie Członków Rady Nadzorczej Spółki za 2021 r.

Imię i Nazwisko

Okres pełnienia funkcji
w Radzie Nadzorczej Spółki w 2021 r.

Wynagrodzenie

(tys. zł)

1.        Piotr Tutak

16.11.2021 r. – 31.12.2021 r.

11

2.        Teresa Famulska

01.01.2021 r. – 31.12.2021 r.

79

3.        Katarzyna Taczanowska

01.01.2021 r. – 31.12.2021 r.

79

4.        Stanisław Borkowski

24.05.2021 r. – 31.12.2021 r.

48

5.        Leszek Koziorowski

24.05.2021 r. – 31.12.2021 r.

48

6.        Ryszard Madziar

01.01.2021 r. – 31.12.2021 r.

79

7.        Grzegorz Peczkis

01.01.2021 r. – 31.12.2021 r.

79

8.        Marcin Wawrzyniak

06.04.2021 r. – 31.12.2021 r.

58

9.        Barbara Piontek

01.01.2021 r. – 28.02.2021 r.

13

10.     Andrzej Kania

01.01.2021 r. – 18.11.2021 r.

79

Suma

 

573

Członkowie Rady Nadzorczej Spółki nie pełnią funkcji we władzach jednostek podporządkowanych.

Informacja o zobowiązaniach wynikających z emerytur i świadczeń o podobnym charakterze dla byłych Członków Rady Nadzorczej Spółki

W Spółce nie występują zobowiązania wobec byłych Członków Rady Nadzorczej Spółki wynikające z emerytur i świadczeń o podobnym charakterze.

12. POZOSTAŁE ISTOTNE INFORMACJE I ZDARZENIA

12.1. Istotne postępowania toczące się przed sądem, organem właściwym dla postępowania arbitrażowego lub organem administracji publicznej

Poniższa tabela przedstawia zestawienie istotnych postępowań toczących się przed sądem, organem właściwym dla postępowania arbitrażowego lub organem administracji publicznej w 2021 r.

Tabela nr 68. Zestawienie istotnych postępowań toczących się przed sądem, organem właściwym dla postępowania arbitrażowego lub organem administracji publicznej w 2021 r.

Strony postępowań

Opis postępowań wraz z wartością przedmiotu sporu oraz stanowiskiem Spółki

Postępowania z udziałem TAURON

Powód: Huta Łaziska

Pozwani: TAURON (jako następca prawny GZE) i Skarb Państwa reprezentowany przez Prezesa Urzędu Regulacji Energetyki

Przedmiot postępowania: sprawa o zapłatę odszkodowania za rzekome szkody wywołane niewykonaniem przez GZE postanowienia Prezesa Urzędu Regulacji Energetyki z dnia 12 października 2001 r. w przedmiocie wznowienia dostawy energii elektrycznej do powoda.

Wartość przedmiotu sporu: 182 060 000,00 zł

Wszczęcie postępowania: pozew z dnia 12 marca 2007 r.

Stanowisko Spółki: Spółka uznaje roszczenia zawarte w pozwie za bezzasadne.

W dniu 28 maja 2019 r. Sąd Okręgowy w Warszawie wydał wyrok o oddaleniu w całości powództwa Huty Łaziska S.A. oraz orzekł o zwrocie przez Hutę Łaziska na rzecz każdego z pozwanych kosztów postępowania. Wyrok nie jest prawomocny.

W dniu 25 lipca 2019 r. Huta Łaziska wniosła apelację, zaskarżając powyższy wyrok w całości.

Organ prowadzący: Naczelnik Mazowieckiego Urzędu Celno-Skarbowego, a po złożeniu odwołania - Dyrektor Izby Administracji Skarbowej w Katowicach oraz Dyrektor Izby Administracji Skarbowej w Warszawie

Strona: TAURON

Przedmiot postępowania: badanie rzetelności deklarowanych przez TAURON podstaw opodatkowania oraz prawidłowości obliczania i wpłacania podatku od towarów i usług za okres od października 2013 r. do września 2014 r. Głównym przedmiotem dwóch postępowań kontrolnych są dokonane przez TAURON odliczenia VAT naliczonego z tytułu zakupu przez TAURON energii elektrycznej na niemiecko - austriackim rynku energii od Castor Energy sp. z o.o.

Wartość przedmiotu postępowań (kwota odliczonego podatku VAT): w zakresie transakcji z Castor Energy sp. z o.o. - 52 494 672 zł.

Data wszczęcia postępowania: październik 2014 r., sierpień 2016 r.

Stanowisko Spółki: w ocenie Spółki przy weryfikacji kontrahenta została dochowana należyta staranność, transakcje zostały faktycznie przeprowadzone, a Spółka działała w dobrej wierze, nie ma więc podstaw by odmawiać Spółce prawa do odliczenia podatku naliczonego od faktur dokumentujących zakup energii od Castor Energy sp. z o.o.

Dnia 7 października 2020 r. Spółka odebrała decyzję Naczelnika Mazowieckiego Urzędu Celno-Skarbowego kończącą jedno z postępowań kontrolnych określającą wysokość zobowiązania podatkowego w podatku od towarów i usług za poszczególne miesiące: październik, listopad, grudzień 2013 r. oraz I kwartał 2014 r., skutkującą obowiązkiem dopłaty przez Spółkę podatku VAT z tytułu transakcji z Castor Energy sp. z o. o. w wysokości 51 818 857 zł wraz z odsetkami od zaległości podatkowych. W dniu 20 października 2020 r. Spółka złożyła odwołanie od decyzji.

Dnia 15 stycznia 2021 r., w drugim postepowaniu kontrolnym, została wydana przez Naczelnika Mazowieckiego Urzędu Celno-Skarbowego decyzja, w której organ stwierdził, że Spółka nie nabyła prawa do odliczenia podatku VAT naliczonego z faktury wystawionej przez Castor Energia Sp. z o.o. w kwietniu 2014 r., i tym samym zawyżyła kwotę podatku VAT naliczonego przyjętego do rozliczenia za II kwartał 2014 r. o kwotę 677 815,39 zł. Dnia 12 lutego 2021 r. Spółka złożyła odwołanie od decyzji.

Powód: Enea

Pozwany: TAURON

Przedmiot postępowania: sprawa o zapłatę z tytułu zarzucanego bezpodstawnego wzbogacenia Spółki w związku z rozliczeniami niezbilansowania na Rynku Bilansującym dokonywanymi z PSE w okresie od stycznia do grudnia 2012 r.

Wartość przedmiotu sporu: 17 085 846,49 zł

Wszczęcie postępowania: pozew z dnia 10 grudnia 2015 r.

Stanowisko Spółki: Spółka uznaje roszczenia zawarte w pozwie za bezzasadne.

W dniu 22 marca 2021 r. Sąd Okręgowy w Katowicach oddalił w całości powództwo Enea oraz orzekł o obowiązku zwrotu przez Enea na rzecz Spółki kosztów postępowania. Wyrok nie jest prawomocny. Enea wniosła apelację do przedmiotowego orzeczenia.

Pozwy związane z wypowiedzeniem przez spółkę zależną PEPKH umów dotyczących sprzedaży energii elektrycznej i praw majątkowych wynikających ze świadectw pochodzenia

Powód: Dobiesław Wind Invest sp. z o.o.

Pozwany: TAURON

Przedmiot postępowania: sprawa o zapłatę odszkodowania oraz ustalenie odpowiedzialności na przyszłość.

Wartość przedmiotu sporu: 72 217 997,00 zł

Wszczęcie postępowania: pozew z dnia 30 czerwca 2017 r.

W lutym 2021 r. pełnomocnicy Spółki otrzymali pismo procesowe strony powodowej rozszerzające powództwo, Strona powodowa obok roszczeń dotychczasowych wniosła nowe roszczenia: o zapłatę kwoty 37 471 305,05 zł względnie (żądanie ewentualne) 35 969 662,07 zł.

Stanowisko Spółki: Spółka uznaje roszczenia zawarte w pozwie za bezzasadne.

Powód: Gorzyca Wind Invest sp. z o.o.

Pozwany: TAURON

Przedmiot postępowania: sprawa o zapłatę odszkodowania oraz ustalenie odpowiedzialności TAURON za szkody, które mogą wyniknąć w przyszłości z czynów niedozwolonych, w tym z czynów nieuczciwej konkurencji.

Wartość przedmiotu sporu: 97 651 840,00 zł

Wszczęcie postępowania: pozew z dnia 29 czerwca 2017 r.

Stanowisko Spółki: Spółka uznaje roszczenia za bezzasadne.

W lutym 2021 r. pełnomocnicy Spółki otrzymali pismo procesowe strony powodowej rozszerzające powództwo, Strona powodowa obok roszczeń dotychczasowych wniosła nowe roszczenia: o zapłatę kwoty 57 933 516,55 zł względnie (żądanie ewentualne) 62 666 188,65 zł.

Powód: Pękanino Wind Invest sp. z o.o.

Pozwany: TAURON

Przedmiot postępowania: sprawa o zapłatę odszkodowania oraz ustalenie odpowiedzialności TAURON za szkody, które mogą wyniknąć w przyszłości z czynów niedozwolonych, w tym z czynów nieuczciwej konkurencji.

Wartość przedmiotu sporu: 44 817 060,00 zł

Wszczęcie postępowania: pozew z dnia 29 czerwca 2017 r.

Stanowisko Spółki: Spółka uznaje roszczenia za bezzasadne.

W lutym 2021 r. pełnomocnicy Spółki otrzymali pismo procesowe strony powodowej rozszerzające powództwo, Strona powodowa obok roszczeń dotychczasowych wniosła nowe roszczenia: o zapłatę kwoty 16 347 985,20 zł względnie (żądanie ewentualne) 11 894 096,96 zł.

Powód: Nowy Jarosław Wind Invest sp. z o.o.

Pozwany: TAURON

Przedmiot postępowania: sprawa o zapłatę odszkodowania oraz ustalenie odpowiedzialności TAURON za szkody, które mogą wyniknąć w przyszłości z czynów niedozwolonych, w tym z czynów nieuczciwej konkurencji.

Wartość przedmiotu sporu: 57 763 340,00 zł

Wszczęcie postępowania: pozew z dnia 29 czerwca 2017 r.

Stanowisko Spółki: Spółka uznaje roszczenia za bezzasadne.

W lutym 2021 r. pełnomocnicy Spółki otrzymali pismo procesowe strony powodowej rozszerzające powództwo, Strona powodowa obok roszczeń dotychczasowych wniosła nowe roszczenia: o zapłatę kwoty 30 755 239,47 zł względnie (żądanie ewentualne) 32 175 239,15 zł.

Współuczestnictwo po stronie powodowej: Amon sp. z o.o. (Amon) oraz Talia sp. z o.o. (Talia)

Pozwany: TAURON

Przedmiot postępowania: sprawa o zapłatę odszkodowania oraz ustalenie odpowiedzialności TAURON za szkody, które mogą wyniknąć w przyszłości z czynów niedozwolonych, w tym z czynów nieuczciwej konkurencji.

Wartość przedmiotu sporu: Amon - 78 205 000 zł, Talia - 53 128 000 zł

Wszczęcie postępowania: pozew z dnia 30 kwietnia 2018 r.

Stanowisko Spółki: Spółka uznaje roszczenia zawarte w pozwie za bezzasadne.

Postępowania z udziałem spółek Grupy Kapitałowej TAURON związane z wypowiedzeniem przez spółki zależne umów dotyczących sprzedaży energii elektrycznej i praw majątkowych wynikających ze świadectw pochodzenia

Powód: Gorzyca Wind Invest sp. z o.o., Pękanino Wind Invest sp. z o.o., Dobiesław Wind Invest sp. z o.o.

Pozwany: PEPKH

Przedmiot postępowania: żądanie ustalenia bezskuteczności wypowiedzenia umów długoterminowych na zakup energii elektrycznej i praw majątkowych wynikających ze świadectw pochodzenia przez PEPKH oraz zasądzenia odszkodowania.

Wartość przedmiotu sporu: Gorzyca Wind Invest sp. z o.o. - 112 353 945,05 zł, Pękanino Wind Invest sp. z o.o. - 64 116 908,85 zł

Wszczęcie postępowania: Gorzyca Wind Invest sp. z o.o. - 18 maja 2015 r., Pękanino Wind Invest sp. z o.o. - 20 maja 2018 r., Dobiesław Wind Invest sp. z o.o. - 18 maja 2015 r.

Stanowisko Spółki: Spółka uznaje roszczenia zawarte w pozwie za bezzasadne.

Powód: Dobiesław Wind Invest sp. z o.o.

Pozwany: PEPKH

Przedmiot postępowania: żądanie zasądzenia odszkodowania oraz kar umownych.

Wartość przedmiotu sporu: 119 958 191,00 zł (powód zwiększył wartość roszczenia)

Wszczęcie postępowania: pozew z dnia 14 czerwca 2017 r.

Stanowisko Spółki: Spółka uznaje roszczenia zawarte w pozwie za bezzasadne.

Powód: Nowy Jarosław Wind Invest sp. z o.o.

Pozwany: PEPKH

Przedmiot postępowania: żądanie ustalenia bezskuteczności wypowiedzenia umów długoterminowych na zakup energii elektrycznej i praw majątkowych wynikających ze świadectw pochodzenia przez PEPKH oraz zasądzenia odszkodowania.

Wartość przedmiotu sporu: 105 128 834,11 zł (powód zwiększył wartość roszczenia)

Wszczęcie postępowania: pozew z dnia 3 czerwca 2015 r .

Stanowisko Spółki: Spółka uznaje roszczenia zawarte w pozwie za bezzasadne.

Powód: Amon

Pozwany: PEPKH

Przedmiot postępowania: żądanie ustalenia bezskuteczności wypowiedzenia umów długoterminowych na zakup energii elektrycznej i praw majątkowych wynikających ze świadectw pochodzenia przez PEPKH oraz zasądzenia odszkodowania.

Wartość przedmiotu sporu: 40 478 983,22 zł

Wszczęcie postępowania: pozew z dnia 22 maja 2015 r.

Stanowisko Spółki: Spółka uznaje roszczenia zawarte w pozwie za bezzasadne.

W dniu 25 lipca 2019 r. Sąd Okręgowy w Gdańsku wydał wyrok częściowy i wstępny, w którym:

1.                     

ustalił, że oświadczenia PEPKH o wypowiedzeniu umów długoterminowych zawartych pomiędzy PEPKH i Amon na zakup energii elektrycznej i praw majątkowych wynikających ze świadectw pochodzenia są bezskuteczne i nie wywołują skutku prawnego w postaci rozwiązania obu umów, skutkiem czego umowy te po okresie wypowiedzenia, tj. po dniu 30 kwietnia 2015 r. pozostają w mocy co do wszystkich postanowień i wiążą strony,

2.                     

uznał żądanie Amon dotyczące zapłaty odszkodowania za niewykonanie umowy za usprawiedliwione co do zasady, przy czym nie przesądził o wysokości ewentualnego odszkodowania.

Wyrok jest nieprawomocny.

PEPKH nie zgadza się z wyrokiem i w dniu 25 października 2019 r. złożyła apelację. Trwa postępowanie w kwestiach proceduralnych. Sprawa w toku.

Powód: Amon

Pozwany: PEPKH

Przedmiot postępowania: żądanie zasądzenia odszkodowania z tytułu niewykonywania przez PEPKH umów na zakup energii elektrycznej i praw majątkowych wynikających ze świadectw pochodzenia.

Wartość przedmiotu sporu: 29 009 189,38 zł

Wszczęcie postępowania: 20 sierpnia 2019 r.

Stanowisko Spółki: Spółka uznaje roszczenia zawarte w pozwie za bezzasadne.

Sprawa zawieszona postanowieniem sądu do czasu rozpoznania przez Sąd Okręgowy w Gdańsku apelacji od wyroku w sprawie z powództwa Amon przeciwko PEPKH, o której mowa w pkt 12 powyżej. Postanowienie sądu jest prawomocne.

Powód: Talia

Pozwany: PEPKH

Przedmiot postępowania: żądanie ustalenia bezskuteczności wypowiedzenia umów długoterminowych na zakup energii elektrycznej i praw majątkowych wynikających ze świadectw pochodzenia przez PEPKH oraz zasądzenia odszkodowania.

Wartość przedmiotu sporu: 46 078 047,43 zł

Wszczęcie postępowania: pozew z dnia 21 maja 2015 r.

Stanowisko Spółki: Spółka uznaje roszczenia zawarte w pozwie za bezzasadne.

W dniu 6 marca 2020 r. Sąd Okręgowy w Gdańsku wydał wyrok częściowy i wstępny, uzupełniony przez Sąd w dniu 8 września 2020 r., w którym:

1.                     

ustalił, że oświadczenia PEPKH o wypowiedzeniu umów długoterminowych zawartych pomiędzy PEPKH i Talia na zakup energii elektrycznej i praw majątkowych wynikających ze świadectw pochodzenia są bezskuteczne i nie wywołują skutku prawnego w postaci rozwiązania obu umów, skutkiem czego umowy te po okresie wypowiedzenia, tj. po dniu 30 kwietnia 2015 r. pozostają w mocy co do wszystkich postanowień i wiążą strony,

2.                     

uznał żądanie Talia dotyczące zapłaty odszkodowania za niewykonanie umowy za usprawiedliwione co do zasady, przy czym nie przesądził o wysokości ewentualnego odszkodowania.

W dniach 3 sierpnia 2020 r. oraz 8 marca 2021 r. PEPKH złożyła do sądu apelację od wyroku (wstępnego i uzupełniającego).

Sąd Apelacyjny w Gdańsku w dniu 20 grudnia 2021 r. ogłosił wyrok, w którym oddalił apelacje PEPKH. Wyrok Sądu Apelacyjnego, a w konsekwencji wskazane wyżej wyrok wstępny i częściowy oraz wyrok uzupełniający są prawomocne, jednakże istnieje możliwość wniesienia skargi kasacyjnej. Wyroki te nie zasądzają od PEPKH żadnego odszkodowania na rzecz powoda, tj. Talia sp. z o.o. PEPKH nie zgadza się w całości z rozstrzygnięciem Sądu Apelacyjnego, a także rozstrzygnięciami Sądu I instancji. PEPKH wystąpiła do Sądu Apelacyjnego o doręczenie wyroku Sądu II Instancji wraz z pisemnym uzasadnieniem oraz przystąpi do jego analizy celem możliwie szybkiego zaskarżenia i podjęcia wszelkich innych przysługujących jej środków prawnych.

Pozostałe postępowania

Wnioski TAURON Sprzedaż o zmianę zatwierdzonej taryfy

Z dniem 1 stycznia 2020 r., na podstawie decyzji Prezesa Urzędu Regulacji Energetyki z dnia 17 grudnia 2019 r., weszła w życie taryfa dla energii elektrycznej dla odbiorców z grup taryfowych G powodująca wzrost płatności dla odbiorcy w gospodarstwie domowym o 19,9% w odniesieniu do płatności ponoszonych w 2018/2019 r.

Z uwagi, iż przedmiotowa decyzja uniemożliwiła TAURON Sprzedaż przeniesienie kosztów uzasadnionych działalności związanej z obrotem energią elektryczną, w dniu 8 stycznia 2020 r. TAURON Sprzedaż złożyła do Prezesa Urzędu Regulacji Energetyki wniosek o zmianę zatwierdzonej na 2020 r. taryfy, co spowodowało wszczęcie postępowania administracyjnego.

Z uwagi na szczególnie skomplikowany charakter sprawy oraz pandemię COVID-19 wyznaczono termin rozstrzygnięcia sprawy do dnia 29 lipca 2020 r.

Decyzją z dnia 8 lipca 2020 r. Prezes Urzędu Regulacji Energetyki nie wyraził zgody na zatwierdzenie ww. zmiany taryfy.

W ocenie TAURON Sprzedaż za zmianą decyzji zatwierdzającej taryfę, przemawiał słuszny interes strony oraz przepisy obowiązującego prawa, przewidujące, że taryfa powinna zapewnić pokrycie kosztów uzasadnionych prowadzonej przez Spółkę działalności, zaś decyzja zatwierdzająca taryfę w ocenie Spółki tego nie zapewniała.

W dniu 30 lipca 2020 r. TAURON Sprzedaż złożyła do Sądu Ochrony Konkurencji i Konsumentów w Warszawie odwołanie od decyzji Prezesa Urzędu Regulacji Energetyki z dnia 8 lipca 2020 r. wnosząc o zmianę zaskarżonej decyzji w całości poprzez zatwierdzenie taryfy dla energii elektrycznej zgodnie z wnioskiem TAURON Sprzedaż lub uchylenie decyzji w całości i orzeczenie, że decyzja została wydana z naruszeniem prawa.

W dniu 31 grudnia 2020 r. TAURON Sprzedaż otrzymała informację o wniesieniu przez Prezesa Urzędu Regulacji Energetyki do Sądu Ochrony Konkurencji i Konsumentów w Warszawie wniosku o oddalenie powyższego odwołania.

Na dzień sporządzenia niniejszego sprawozdania TAURON Sprzedaż oczekuje na wyznaczenie terminu rozprawy.

Spory EC Stalowa Wola z Abener Energia

W związku z zawartą w dniu 31 grudnia 2021 r. ugodą, na dzień sporządzenia niniejszego sprawozdania wszystkie postępowania sądowe i arbitrażowe pomiędzy EC Stalowa Wola i Abener Energia, o których Spółka informowała w okresie 2021 r. zostały zawieszone na zgodny wniosek stron. Następnie, w dniach 9 i 10 marca 2022 r. (zdarzenia po dniu bilansowym) strony złożyły  wnioski o podjęcie zawieszonych postępowań, cofniecie powództw i skargi kasacyjnej oraz o umorzenie wszystkich postępowań. Strony oczekują na postanowienia Sądu Najwyższego oraz Sądu Arbitrażowego przy Krajowej Izbie Gospodarczej w powyższych sprawach.

12.2. Umowy znaczące dla działalności Grupy Kapitałowej TAURON

Poniżej wymieniono umowy znaczące dla działalności Grupy Kapitałowej TAURON w 2021 r. oraz do dnia sporządzenia niniejszego sprawozdania.

Wygaśnięcie umowy o współpracy w zakresie realizacji projektów morskich farm wiatrowych

W dniu 29 grudnia 2020 r. TAURON zawarł dwuletnią umowę o współpracy z OW OFFSHORE dotyczącą rozwijania projektów budowy morskich farm wiatrowych w Polskiej Wyłącznej Strefie Ekonomicznej na Morzu Bałtyckim.

W dniu 29 czerwca 2021 r. TAURON przekazał do OW OFFSHORE oświadczenie o wygaśnięciu zobowiązań wynikających z powyższej umowy i tym samym jej wygaśnięciu.

W ocenie TAURON, z przyczyn obiektywnych i niezależnych od którejkolwiek ze stron, w szczególności w konsekwencji zmiany otoczenia regulacyjnego i wejścia w życie ustawy o promowaniu wytwarzania energii elektrycznej w morskich farmach wiatrowych, zaistniał stan zupełnej, trwałej i obiektywnej niemożliwości wykonania zobowiązań zaciągniętych w umowie.

O powyższych zdarzeniach TAURON informował w raporcie bieżącym nr 24/2021 z dnia 29 czerwca 2021 r.

Zbycie przez TAURON posiadanych udziałów w PGE EJ 1

W dniu 26 marca 2021 r. Spółka podpisała ze Skarbem Państwa umowę sprzedaży wszystkich posiadanych udziałów w PGE EJ 1.

Szczegółowa informacja w powyższym zakresie została przedstawiona w pkt 1.3. niniejszego sprawozdania.

O powyższym zdarzeniu TAURON informował w raporcie bieżącym nr 10/2021 z dnia 26 marca 2021 r.

Odkup udziałów w Nowe Jaworzno Grupa TAURON od funduszy zarządzanych przez Polski Fundusz Rozwoju S.A. (PFR)

W dniu 25 sierpnia 2021 r. Zarząd Spółki podjął decyzję o rozpoczęciu działań, w tym o zainicjowaniu negocjacji, zmierzających do odkupu od Funduszu Inwestycji Infrastrukturalnych - Kapitałowego Funduszu Inwestycyjnego Zamkniętego Aktywów Niepublicznych oraz PFR Inwestycje Funduszu Inwestycyjnego Zamkniętego, których częścią portfela inwestycyjnego zarządza Polski Fundusz Rozwoju (Fundusz), wszystkich 176 000 posiadanych przez fundusze udziałów w spółce Nowe Jaworzno Grupa TAURON.

W dniu 22 grudnia 2021 r. TAURON zawarł z Funduszem Inwestycji Infrastrukturalnych – Kapitałowy Fundusz Inwestycyjny Zamknięty Aktywów Niepublicznych, którego częścią portfela inwestycyjnego zarządza Fundusz umowę, na mocy której TAURON nabył 176 000 udziałów w spółce Nowe Jaworzno Grupa TAURON reprezentujących 13,71 proc. ogólnej liczby głosów na zgromadzeniu wspólników Nowe Jaworzno Grupa TAURON. Cena nabycia udziałów wyniosła 1 061 385 tys. zł.

Z dniem 22 marca 2022 r. (zdarzenie po dniu bilansowym) TAURON dokonał płatności wynikających z umowy sprzedaży, a tym samym umowa wspólników oraz umowa inwestycyjna z Funduszem uległy rozwiązaniu.

W wyniku przeprowadzenia transakcji TAURON stał się właścicielem 100 proc. udziałów i posiada 100 proc. głosów na zgromadzeniu wspólników Nowe Jaworzno Grupa TAURON, która eksploatuje blok o mocy 910 MW w Jaworznie.

Umowa sprzedaży została zawarta m.in. w związku z rządowym programem wydzielenia z grup kapitałowych spółek energetycznych z udziałem Skarbu Państwa aktywów związanych z wytwarzaniem energii elektrycznej w konwencjonalnych jednostkach węglowych i ich docelowej integracji w ramach NABE.

O powyższych zdarzeniach TAURON informował w raportach bieżących nr 34/2021 z dnia 25 sierpnia 2021 r. oraz nr 51/2021 z dnia 22 grudnia 2021 r. O umowie wspólników oraz umowie inwestycyjnej TAURON informował w raporcie bieżącym nr 11/2018 z 28 marca 2018 r.

Podpisanie umowy kredytu z Europejskim Bankiem Inwestycyjnym

W dniu 29 października 2021 r. pomiędzy Spółką a Europejskim Bankiem Inwestycyjnym została zawarta umowa kredytu na kwotę 2 800 mln zł. Środki z kredytu będą przeznaczone na pokrycie wydatków inwestycyjnych Grupy Kapitałowej związanych z modernizacją i rozbudową sieci dystrybucji energii elektrycznej zaplanowanych na lata 2022-2026.

Zgodnie z zawartą umową środki będą mogły być wykorzystane w ciągu trzech lat od jej zawarcia, a spłata kredytu nastąpi w terminie do osiemnastu lat od daty wypłaty środków. W zależności od decyzji Spółki, oprocentowanie będzie oparte o stałą stopę procentową lub zmienną stopę procentową i będzie ustalane na dzień ciągnienia środków.

Do dnia sporządzenia niniejszego sprawozdania Spółka dokonała ciągnienia środków w ramach niniejszego kredytu w wysokości 800 mln zł.

O powyższym zdarzeniu TAURON informował w raporcie bieżącym nr 42/2021 z dnia 29 października 2021 r.

Podpisanie umowy kredytu z Erste Group Bank AG

W dniu 15 grudnia 2021 r. TAURON zawarł z Erste Group Bank AG umowę kredytu na kwotę 500 mln zł, z której środki będą przeznaczone na pokrycie wydatków Grupy Kapitałowej TAURON związanych z finansowaniem lub refinansowaniem rozwoju w obszarze odnawialnych źródeł energii, poprawy efektywności energetycznej oraz rozbudowy infrastruktury związanej z e-mobilnością. Cele finansowania będą zgodne z kryteriami określonymi w taksonomii UE służącymi ustaleniu, czy oraz w jakim stopniu dana działalność gospodarcza kwalifikuje się jako zrównoważona środowiskowo. Zgodnie z umową TAURON będzie mógł wykorzystać środki w ciągu 18 miesięcy od daty zawarcia umowy. Spłata kredytu nastąpi w terminie 5 lat od daty zawarcia umowy. Oprocentowanie będzie oparte o zmienną stopę procentową powiększoną o marżę banku.

Do dnia sporządzenia niniejszego sprawozdania Spółka dokonała ciągnienia środków w ramach kredytu w wysokości 96 mln zł.

O powyższym zdarzeniu TAURON informował w raporcie bieżącym nr 48/2021 z dnia 15 grudnia 2021 r.

12.3. Transakcje z podmiotami powiązanymi na warunkach innych niż rynkowe

Wszystkie transakcje z podmiotami powiązanymi są zawierane na warunkach rynkowych.

Szczegółowa informacja dotycząca transakcji z podmiotami powiązanymi została przedstawiona w nocie 56 Skonsolidowanego sprawozdania finansowego Grupy Kapitałowej TAURON.

12.4. Zaciągnięte i wypowiedziane umowy dotyczące kredytów i pożyczek

W 2021 r. TAURON zawarł dwie umowy kredytów długoterminowych do łącznej kwoty 3 300 mln zł.

Szczegółowa informacja dotycząca powyższych umów została przedstawiona w pkt 12.2. niniejszego sprawozdania.

W 2021 r., w ramach finansowania bieżącej działalności, Spółka zawarła umowę kredytu w rachunku bankowym do kwoty 250 mln zł z terminem obowiązywania do 30 sierpnia 2022 r. Kredyt przeznaczony jest na finansowanie bieżącej działalności Spółki. Kredyt jest oprocentowany według zmiennej stawki bazowej WIBOR 3 M powiększonej o stałą marżę.

W dniu 31 grudnia 2021 r. została zawarta umowa pożyczki pomiędzy TAURON Wytwarzanie a Narodowym Funduszem Ochrony Środowiska i Gospodarki Wodnej  na kwotę 83 mln zł z przeznaczeniem na dofinansowanie budowy farmy fotowoltaicznej w Mysłowicach. Pożyczka jest nieoprocentowana, a termin zapadalności pożyczki przypada na dzień 20 grudnia 2029 r. Pożyczka będzie uruchamiana zgodnie z ponoszonym wydatkami kwalifikowanymi projektu.  

W 2021 r. w Grupie Kapitałowej TAURON zostały zawarte umowy pożyczek wewnątrzgrupowych. Informacja została przedstawiona w pkt 12.5. niniejszego sprawozdania.

Pozostałe spółki Grupy Kapitałowej TAURON nie zaciągały w 2021 r. innych umów kredytów ani pożyczek.

Szczegółowa informacja dotycząca umów kredytowych oraz pożyczek została przedstawiona w nocie 39.1 Skonsolidowanego sprawozdania finansowego Grupy Kapitałowej TAURON.

W 2021 r. spółki Grupy Kapitałowej TAURON nie wypowiedziały żadnych umów kredytów i pożyczek.

12.5. Udzielone pożyczki, poręczenia i gwarancje oraz otrzymane poręczenia i gwarancje

Udzielone pożyczki

W 2021 r. TAURON udzielił finansowania spółkom powiązanym w formie pożyczek wewnątrzgrupowych w łącznej kwocie 1 589 mln zł. Dodatkowo w ramach finansowania wewnątrzgrupowego, TAURON wydłużył okresy zapadalności istniejących pożyczek w łącznej kwocie 2 150 mln zł. Na dzień 31 grudnia 2021 r. łączna nominalna wartość udzielonych pożyczek wewnątrzgrupowych wynosiła 9 384 mln zł.

W 2021 r. TAURON kontynuował finansowanie w formie pożyczek spółki współzależnej EC Stalowa Wola, których łączna wartość nominalna na dzień 31 grudnia 2021 r. wynosiła 413 736 mln zł.

Poza wymienionymi pożyczkami Spółka nie udzieliła w 2021 r. innych pożyczek.

W 2021 r. TAURON EKOENERGIA udzieliła pożyczek w łącznej kwocie 11 mln zł spółkom prowadzącym inwestycje w obszarze odnawialnych źródeł energii. Na dzień 31 grudnia 2021 r. wartość pożyczek wynosiła 0,7 mln zł.

Po dniu bilansowym została zawarta przez TAURON umowa pożyczki z TAURON Nowe Technologie do kwoty 50 mln zł, aneksy do umów pożyczek z TAURON Wydobycie wydłużające okres finansowania, aneks do umowy pożyczki z Wind T1 zwiększający kwotę pożyczki do 197 mln zł, a także pożyczka dla EC Stalowa wola w wysokości 120 mln zł.

Szczegółowa informacja dotycząca pożyczek została przedstawiona w nocie 39.1 Skonsolidowanego sprawozdania finansowego Grupy Kapitałowej TAURON.

Udzielone poręczenia i gwarancje

W 2021 r. pomiędzy Spółką, PGNiG oraz EC Stalowa Wola zawarta została umowa gwarancyjna, na mocy której Spółka udzieliła gwarancji korporacyjnej do wysokości 7 mln zł. za zobowiązania EC Stalowa Wola z tytułu umów sprzedaży energii elektrycznej, umów o świadczenie usług przesyłowych lub dystrybucji energii elektrycznej. Gwarancja obowiązywała do dnia 15 lutego 2022 r.

W 2021 r. TAURON EKOENERGIA zwiększyła do poziomu 30 mln EUR gwarancję korporacyjną z 2020 r. za zobowiązania spółki Wind T1. Termin obowiązywania gwarancji to wrzesień 2022 r.

Dodatkowo, w 2021 r. TAURON podwyższył do kwoty 30 mln zł udzielone TAURON Sprzedaż poręczenie za zobowiązania handlowe i wydłużył okres jego obowiązywania do 30 kwietnia 2022 r.

Na dzień 31 grudnia 2021 r. łączna wartość nominalna udzielonych poręczeń i gwarancji korporacyjnych wynosiła 862 635 tys. zł.

Wartość gwarancji i poręczeń udzielonych przez TAURON EKOENERGIA za zobowiązania Wind T1 i Polpower na dzień 31 grudnia 2021 r. wynosiła 92 mln zł. 

W 2021 r. na zlecenie Spółki w ramach obowiązujących umów ramowych były wystawiane gwarancje bankowe za zobowiązania Spółek Grupy Kapitałowej TAURON i spółek powiązanych. Na dzień 31 grudnia 2021 r. wartość obowiązujących gwarancji bankowych wystawionych na zlecenie Spółki wynosiła 645 mln zł.

Po dniu bilansowym, TAURON udzielił na rzecz TAURON Czech Energy s.r.o. zabezpieczenia w postaci gwarancji korporacyjnej w wysokości 3 mln EUR, jako zabezpieczenie zawartych przez spółkę umów handlowych oraz oświadczenia patronackiego do kwoty 180 mln CZK jako zabezpieczenia umowy ramowej o udzielenie gwarancji bankowych na okres jej obowiązywania.  

Szczegółowa informacja dotycząca udzielonych poręczeń i gwarancji została przedstawiona w nocie 55 Skonsolidowanego sprawozdania finansowego Grupy Kapitałowej TAURON oraz w nocie 43 Sprawozdania finansowego TAURON.

Otrzymane poręczenia i gwarancje

Na dzień 31 grudnia 2021 r. Spółka oraz jej jednostki zależne posiadały otrzymane od kontrahentów zabezpieczenia transakcji w postaci udzielonych na rzecz spółek Grupy Kapitałowej TAURON gwarancji, wystawionych przez kontrahentów weksli, obciążenia hipoteki. Najistotniejsze udzielone na rzecz spółek Grupy Kapitałowej TAURON gwarancje dotyczyły Nowe Jaworzno Grupa TAURON i były związane z budową bloku 910 MW w Jaworznie.

12.6. Wpływ pandemii COVID-19 na działalność Grupy Kapitałowej TAURON w 2021 r.

2021 r. to okres ciągle utrzymującego się stanu pandemii COVID-19, w którym obserwowano początkowo wzrost zachorowań powodujący rekordowe poziomy odnotowanych przypadków zakażeń wirusem SARS-CoV-2, a następnie stopniowy spadek w II i III kwartale oraz rozwój kolejnej fali zachorowań w IV kwartale 2021 r. W związku z powyższym, w zależności od bieżącej sytuacji epidemiologicznej, w kraju obowiązywały liczne ograniczenia, mające na celu powstrzymanie rozprzestrzeniania się pandemii. Początkowo, wraz ze wzrostem przypadków zakażeń, były one zaostrzane, a w kolejnych kwartałach 2021 r. stopniowo je łagodzono. Sytuacja ta powodowała zaburzenia w systemie gospodarczym oraz administracyjnym w Polsce i na świecie. W efekcie pandemia w dalszym ciągu ograniczała aktywność gospodarczą (głównie w I i II kwartale 2021 r.), wpływając szczególnie na pracę firm z branż m.in. turystycznej, handlowej czy transportowej. W konsekwencji, w średniej i długiej perspektywie należy oczekiwać - biorąc pod uwagę ciągle utrzymujący się wysoki poziom zakażeń oraz pojawianie się kolejnych fal wzrostu zachorowań - iż pandemia COVID-19 będzie nadal wpływać na stan krajowej, europejskiej, jak również globalnej koniunktury, odbijając się negatywnie na czynnikach makroekonomicznych, tj. na wzroście gospodarczym w Polsce w roku bieżącym, jak i latach kolejnych czy też inflacji. Istotne kwestie związane z wpływem pandemii na Grupę TAURON zostały przedstawione poniżej:

1.                    

pomimo obowiązujących ograniczeń, w 2021 r. obserwowano wzrost zapotrzebowania na energię elektryczną klientów Grupy Kapitałowej TAURON,

2.                    

w raportowanym okresie nie zaobserwowano istotnych zmian oraz trwałych tendencji w poziomie należności przeterminowanych oraz zmienności cen energii elektrycznej i produktów powiązanych wynikających z pandemii COVID-19,

3.                    

utrzymujący się stan pandemii COVID-19 w okresie 2021 r. powodował pewne utrudnienia w realizacji niektórych strategicznych projektów inwestycyjnych Grupy Kapitałowej TAURON, do czego przyczyniły się m.in. zakłócenia w dostawach materiałów i urządzeń. Występowały problemy z funkcjonowaniem administracji publicznej, co miało wpływ na wydłużenie czasu trwania postępowań administracyjnych,

4.                    

sytuacja związana z pandemią COVID-19 w dalszym ciągu wpływała również na działalność operacyjną poszczególnych Obszarów Biznesowych Grupy Kapitałowej TAURON poprzez zwiększoną absencję pracowników oraz wzrost kosztów funkcjonowania, wynikających z konieczności zapewnienia bezpieczeństwa epidemiologicznego.

Grupa Kapitałowa TAURON, mając świadomość zagrożeń związanych z sytuacją epidemiologiczną, kontynuowała aktywne działania mające na celu minimalizację wpływu bieżącej i spodziewanej sytuacji gospodarczej, jak również zabezpieczenie się przed zdarzeniami o charakterze ekstremalnym. Sytuacja związana z pandemią COVID-19 jest bardzo zmienna, a przyszłe skutki oraz skala pandemii na chwilę obecną są trudne do precyzyjnego oszacowania. Istotny będzie czas trwania pandemii, jej nasilenie i zasięg, poziom wyszczepienia, a także wpływ na wzrost gospodarczy w Polsce w krótkim, średnim i długim terminie.

Zarząd Spółki, mając świadomość zagrożeń wynikających z pandemii COVID-19, na bieżąco monitoruje wpływ oraz podejmie wszelkie możliwe kroki, aby złagodzić negatywne skutki oddziaływania pandemii na Grupę Kapitałową TAURON.

12.7. Wpływ agresji Federacji Rosyjskiej wobec Ukrainy na bieżącą i przyszłą działalność Grupy Kapitałowej TAURON

W lutym bieżącego roku rozpoczął się konflikt zbrojny na terytorium Ukrainy. Agresja Federacji Rosyjskiej wobec Ukrainy powoduje napięcia geopolityczne zarówno w Europie, jak i na świecie. W odpowiedzi na zaistniałą sytuację UE wprowadza kolejne pakiety sankcji skierowanych przeciw Federacji Rosyjskiej, które przyjmują szeroką i zróżnicowaną formę obejmując m.in. środki dyplomatyczne i finansowe, sankcje indywidualne, jak również restrykcje w stosunkach gospodarczych.

Grupa Kapitałowa TAURON identyfikuje skokowy wzrost zmienności i poziomów cen surowców notowanych na rynkach towarowych (w tym ropy, gazu i węgla), a także cen energii elektrycznej oraz uprawnień do emisji CO2. Istotne zmiany odnotowane zostały również w notowaniach kursów walut obcych, w tym istotne osłabienie kursu PLN względem EUR, jak również wzrost rynkowych stóp procentowych i interwencyjną podwyżkę stopy referencyjnej NBP o 75 p.b. Ponadto, na obszarze Polski wprowadzono trzeci stopień alarmowy CHARLIE-CRP wskazujący na podwyższone ryzyko związane z możliwością wystąpienia zdarzeń o charakterze terrorystycznym. Występują utrudnienia w dostępie do biomasy agro, która jest głównie importowana z terytorium Ukrainy.

W pozostałych obszarach na chwilę obecną Grupa Kapitałowa TAURON nie identyfikuje bezpośrednich skutków agresji na własną działalność operacyjną i biznesową, a ciągłość funkcjonowania procesów biznesowych nie jest zagrożona. Grupa Kapitałowa TAURON nie posiada aktywów zlokalizowanych na terenie Ukrainy, Rosji oraz Białorusi, jak również nie miały miejsca istotne transakcje związane ze sprzedażą lub dostawami w tych kierunkach. Sytuacja związana z agresją wojsk Federacji Rosyjskiej wobec Ukrainy jest bardzo zmienna, a jej przyszłe skutki są trudne do precyzyjnego oszacowania. Będą one, w szczególności, uzależnione od skali i czasu trwania agresji, a także wpływu na stan gospodarki w Polsce i na świecie. Wpływ na Grupę Kapitałową TAURON będzie również uzależniony od zakresu sankcji kierowanych wobec Federacji Rosyjskiej oraz ich wpływu na lokalne oraz globalne stosunki polityczne i gospodarcze.

Do potencjalnych ryzyk mogących stanowić przyszłą konsekwencję przedmiotowej sytuacji o podwyższonym ryzyku materializacji, które mogą mieć wpływ na Grupę Kapitałową TAURON, zaliczyć należy:

1.                    

zwiększone ryzyko cyber-bezpieczeństwa (możliwe ataki na systemy IT oraz systemy OT, a w konsekwencji zakłócenia w jej pracy infrastruktury krytycznej),

2.                    

możliwe zachwiania na rynku paliw w UE, a w konsekwencji wysoka zmienność cen gazu, węgla kamiennego oraz biomasy, co może przekładać się na poziom i zmienność cen energii elektrycznej, a także ryzyko zapewnienia wystarczającej podaży paliw energetycznych w Grupie Kapitałowej TAURON,

3.                    

zwiększona zmienność cen energii elektrycznej, cen uprawnień do emisji CO2 oraz pozostałych produktów powiązanych, co może mieć wpływ na ryzyko rynkowe związane z działalnością handlową Grupy Kapitałowej TAURON, jak również może wpływać na wysokość depozytów handlowych wynikających z transakcji zawieranych na towarowym rynku giełdowym TGE,

4.                    

zmiany w bilansie energetycznym UE i w konsekwencji możliwość zwiększonej pracy jednostek zlokalizowanych na terytorium Polski, co powodować może zakłócenia pracy sieci elektroenergetycznej, jak również zwiększone obciążenie jednostek wytwórczych w Grupie Kapitałowej TAURON oraz eskalację ryzyka dostaw paliw energetycznych i ryzyka dotrzymania rezerw strategicznych,

5.                    

zmienność cen surowców oraz cen energii elektrycznej i produktów powiązanych, co może przekładać się na rentowność prowadzonych i planowanych procesów inwestycyjnych,

6.                    

możliwy wpływ na przerwanie/zakłócenie łańcuchów dostaw towarów i usług, co może mieć wpływ m.in. na możliwe opóźnienia w prowadzonych procesach inwestycyjnych oraz restrukturyzacyjnych,

7.                    

możliwe zakłócenia w dostępie paliw ciekłych mogą powodować utrudnienia w transporcie drogowym, co może się przełożyć na brak możliwości odbiorów UPS i UPW, a w konsekwencji powodując ograniczenia w funkcjonowaniu jednostek wytwórczych Grupy Kapitałowej TAURON,

8.                    

wzrost cen surowców oraz towarów i usług, co może powodować negatywny wpływ na stan gospodarki powodując dalszy wzrost inflacji w Polsce i pozostałych krajach UE,

9.                    

w wyniku możliwego pogorszenia się sytuacji gospodarczej można spodziewać się dalszego wzrostu poziomu stóp procentowych (wpływ na koszty finansowania opartego o zmienną stopę procentową oraz wpływ na przyszły poziom zwrotu z zaangażowanego kapitału w Obszarze Dystrybucji) oraz wahań kursu waluty krajowej względem kluczowych walut obcych,

10.                

w przypadku pogorszenia się sytuacji gospodarczej w kraju można spodziewać się jego wpływu na poziom krajowego zapotrzebowania na energię elektryczną, co może przekładać się na rentowność Obszaru Dystrybucji i Obszaru Sprzedaży,

11.                

w wyniku zwiększonej imigracji obywateli Ukrainy do Polski, można spodziewać się zwiększonego zapotrzebowania na energię elektryczną w segmencie gospodarstw domowych, co może przekładać się na rentowność Obszaru Dystrybucji i Obszaru Sprzedaży,

12.                

potencjalne zakłócenia w pracy przedsiębiorstw oraz możliwość realokacji mocy zakładów produkcyjnych może się przełożyć na poziom krajowego zapotrzebowania na energię elektryczną w segmencie klientów biznesowych, co może przekładać się na rentowność Obszaru Dystrybucji i Obszaru Sprzedaży,

13.                

w związku z możliwym ograniczeniem wymiany handlowej pomiędzy Polską a Federacją Rosyjską, a także z uwagi na możliwe spowolnienie gospodarcze można się spodziewać trudności finansowych u części klientów i kontrahentów Grupy TAURON, co może się przekładać na wzrost ryzyka kredytowego w Grupie,

14.                

niekorzystne postrzeganie Grupy Kapitałowej TAURON przez instytucje finansowe w kontekście lokalizacji Polski jako kraju graniczącego z Ukrainą,

15.                

możliwe ograniczenia w dostępie do infrastruktury IT, sieci internetowej i GSM, co może powodować zakłócenia w zakresie funkcjonowania procesów operacyjnych i ciągłości biznesowej.

Powyższe ryzyka stanowią identyfikowane na dzień sporządzenia niniejszego sprawozdania skutki obserwowanej sytuacji mogące wpływać na działalność Grupy Kapitałową TAURON w przyszłości, w związku z czym nie stanowią katalogu zamkniętego.

Grupa Kapitałowa TAURON, dostrzegając skalę zagrożeń związanych z zaistniałą sytuacją, na bieżąco monitoruje wpływ wojny na terenie Ukrainy i podejmuje działania mające na celu minimalizację potencjalnych skutków materializacji ryzyka w Grupie Kapitałowej TAURON, jak również utrzymanie ciągłości działania infrastruktury krytycznej. Koordynacją prac związanych z identyfikacją wpływu oraz reakcją na ryzyko kierują dedykowane Zespoły kryzysowe powołane zarówno na poziomie Spółki, jak również poszczególnych spółek zależnych Grupy Kapitałowej TAURON.

12.8. Inne informacje istotne dla oceny sytuacji kadrowej, majątkowej, finansowej, wyniku finansowego Grupy Kapitałowej TAURON i ich zmian oraz informacje istotne dla oceny możliwości realizacji zobowiązań przez Grupę Kapitałową TAURON

W 2021 r., poza zdarzeniami wskazanymi w niniejszym sprawozdaniu, nie wystąpiły inne zdarzenia, które są istotne dla oceny sytuacji kadrowej, majątkowej, finansowej, wyniku finansowego Grupy Kapitałowej TAURON i ich zmian oraz oceny możliwości realizacji zobowiązań przez Grupę Kapitałową TAURON.

 

 

Katowice, dnia 29 marca 2022 r.

  

Artur Michałowski   -     pełniący obowiązki Prezesa Zarządu / Wiceprezes Zarządu 

 

podpisano kwalifikowanym podpisem elektronicznym

Patryk Demski       -   Wiceprezes Zarządu

 

podpisano kwalifikowanym podpisem elektronicznym

Krzysztof Surma    -   Wiceprezes Zarządu

 

podpisano kwalifikowanym podpisem elektronicznym

Jerzy Topolski       -     Wiceprezes Zarządu    

podpisano kwalifikowanym podpisem elektronicznym

Artur Warzocha      -    Wiceprezes Zarządu      

podpisano kwalifikowanym podpisem elektronicznym

 

Załącznik A: SŁOWNIK POJĘĆ I WYKAZ SKRÓTÓW
Poniżej zamieszczono słownik pojęć branżowych i wykaz skrótów najczęściej używanych w treści niniejszego sprawozdania.

Tabela nr 69. Objaśnienie skrótów i pojęć branżowych

Skrót i pojęcie branżowe

Pełna nazwa/wyjaśnienie

1.          Abener Energia

Abener Energia S.A. z siedzibą w Campus Palmas Altas (Sewilla).

2.          Aktualizacja kierunków strategicznych

Dokument o tytule Aktualizacja kierunków strategicznych w Strategii Grupy TAURON na lata 2016-2025 przyjęty przez Zarząd TAURON w dniu 27 maja 2019 r., będący uzupełnieniem dokumentu o tytule Strategia Grupy TAURON na lata 2016-2025 przyjętego przez Zarząd TAURON w dniu 2 września 2016 r.

3.          Amon

Amon sp. z o.o. z siedzibą w Łebczu.

4.          ARA

Dolarowy indeks cen węgla w Unii Europejskiej w portach Amsterdam - Rotterdam - Antwerpia.

5.          ARE

Agencja Rynku Energii S.A. z siedzibą w Warszawie.

6.          AVAL-1

AVAL-1 sp. z o. o. z siedzibą w Szczecinie.

7.          BASE (Kontrakt BASE)

Kontrakt pasmowy z dostawą energii we wszystkich godzinach okresu, np. kontrakt BASE na miesiąc marzec 2021 r. to dostawa takiej samej ilości energii przez wszystkie godziny miesiąca marca 2021 r.

8.          BGK

Bank Gospodarstwa Krajowego z siedzibą w Warszawie.

9.          Bioeko Grupa TAURON

Bioeko Grupa TAURON Sp. z o.o. z siedzibą w Stalowej Woli.

10.       B+R

Badania i Rozwój.

11.       B+R+I

Badania, Rozwój i Innowacje.

12.       CAPEX

(ang. Capital Expenditures) - koszty inwestycyjne.

13.       Cash pool

Struktura cash pool rzeczywistego, realizowana na podstawie umowy o zarządzanie środkami pieniężnymi, oparta o limity dzienne. W wyniku realizacji mechanizmu cash pool dokonywane są transfery środków pieniężnych pomiędzy rachunkami uczestników usługi a rachunkiem Pool Leadera.

14.       CDS

(ang. Clean Dark Spread) - wskaźnik marży stosowany do kalkulacji rentowności produkcji energii elektrycznej, uwzględniający przychody ze sprzedaży energii elektrycznej oraz koszty paliwa i uprawnień do emisji CO2.

15.       CER

(ang. Certified Emission Reduction) - jednostka poświadczonej redukcji emisji.

16.       Certyfikaty kolorowe

Prawa majątkowe wynikające ze świadectw pochodzenia energii elektrycznej wytworzonej w sposób podlegający na wsparciu, tzw. kolorowe certyfikaty:

zielone - świadectwa pochodzenia energii elektrycznej z OZE,

błękitne - świadectwa pochodzenia energii wytworzonej z biogazu rolniczego,

białe - świadectwa efektywności energetycznej (mechanizm stymulujący i wymuszający zachowania prooszczędnościowe),

żółte - świadectwa pochodzenia energii wytworzonej w kogeneracji ze źródeł opalanych paliwami gazowymi lub o łącznej mocy zainstalowanej poniżej 1MW,

czerwone - świadectwa pochodzenia energii z kogeneracji,

fioletowe - świadectwa pochodzenia energii wytworzonej w kogeneracji opalanej metanem uwalnianym i ujmowanym przy dołowych robotach górniczych w czynnych, likwidowanych lub zlikwidowanych kopalniach węgla kamiennego lub gazem uzyskiwanym z przetwarzania biomasy.

17.       COVID-19

(ang. Coronavirus Disease 2019) - ostra choroba zakaźna układu oddechowego wywołana zakażeniem wirusem SARS-CoV-2. Choroba po raz pierwszy rozpoznana i opisana w listopadzie 2019 r., w środkowych Chinach w mieście Wuhan, w prowincji Hubei.

18.       CRO

Cena Rozliczeniowa Odchylenia - cena po jakiej operator systemu przesyłowego PSE rozlicza odchylenia wykonania produkcji lub poboru energii przez uczestników RB energii elektrycznej.

19.       CSI

(ang. Customer Satisfaction Index) - wskaźnik wykorzystywany w marketingu do określenia poziomu satysfakcji klienta z produktów lub usług oferowanych przez firmę.

20.       CSR

(ang. Corporate Social Responsibility) - społeczna odpowiedzialność biznesu.

21.       CUW

Centra Usług Wspólnych - wydzielone jednostki organizacyjne odpowiedzialne za świadczenie określonego zakresu usług wsparcia (CUW R - usługi w obszarze rachunkowości, CUW HR - usługi w obszarze zasobów ludzkich, CUW IT - usługi w obszarze IT, CUW Ubezpieczenia, CUW Ochrona).

22.       CVaR

(ang. Credit Value at Risk) - miara ryzyka określająca maksymalną możliwą stratę z tytułu ryzyka kredytowego z zadanym prawdopodobieństwem i w określonym horyzoncie czasowym.

23.       CVC

(ang. Corporate Venture Capital) - inwestycje Venture Capital (VC) przeprowadzane przez fundusze VC z zamiarem osiągnięcia nie tylko celów finansowych, ale również celów strategicznych (branżowych) ustanowionych przez dużą firmę (korporację), która jest dawcą kapitału dla tego funduszu. VC to inwestycje kapitałowe dokonywane na rynku pozagiełdowym w przedsięwzięcia o charakterze biznesowym, które znajdują się we wczesnych fazach rozwoju. CVC jest rozwinięciem VC jako sposobu lokowania kapitału i ma wpływać korzystnie na cele branżowe Grupy Kapitałowej TAURON.

24.       DMS

(ang. Distribution Management System) - system zarządzania siecią dystrybucyjną.

25.       Dobre Praktyki 2016

Dobre Praktyki Spółek Notowanych na GPW 2016, obowiązujące od dnia 1 stycznia 2016 r.

26.       Dobre Praktyki 2021

Dobre Praktyki Spółek Notowanych na GPW 2021, obowiązujące od dnia 1 lipca 2021 r.

27.       DSM

(ang. Demand Side Management) - zarządzanie stroną popytową.

28.       DSR

(ang. Demand Side Response) - reakcja strony popytowej. Mechanizm polegający na czasowym obniżeniu przez odbiorców zużycia energii elektrycznej lub przesunięciu w czasie jej poboru na polecenie operatora systemu przesyłowego.

29.       EBI

Europejski Bank Inwestycyjny z siedzibą w Luksemburgu.

30.       EBIT

(ang. Earnings Before Interest and Taxes) - wynik na działalności operacyjnej przed opodatkowaniem.

31.       EBITDA

(ang. Earnings Before Interest, Taxes, Depreciation and Amortization) - wynik na działalności operacyjnej przed opodatkowaniem powiększony o amortyzację.

32.       EC Stalowa Wola

Elektrociepłownia Stalowa Wola S.A. z siedzibą w Stalowej Woli.

33.       EEC Magenta ASI

EEC Magenta spółka z ograniczoną odpowiedzialnością ASI spółka komandytowo - akcyjna z siedzibą w Warszawie.

34.       EEC Magenta 2 ASI

EEC Magenta spółka z ograniczoną odpowiedzialnością 2 ASI spółka komandytowo - akcyjna z siedzibą w Warszawie.

35.       EEC Ventures

EEC Ventures spółka z ograniczoną odpowiedzialnością spółka komandytowa z siedzibą w Warszawie.

36.       EEC Ventures 2

EEC Ventures spółka z ograniczoną odpowiedzialnością 2 spółka komandytowa z siedzibą w Warszawie.

37.       EEX (giełda EEX)

(ang. European Energy Exchange) - europejska giełda energii w Lipsku, gdzie handlowane są kontrakty i instrumenty pochodne dla energii elektrycznej dla różnych europejskich krajów, jak również przeprowadzane są aukcje pierwotne uprawnień do emisji CO2.

38.       EMAS

(ang. EcoManagement and Audit Scheme) - wspólnotowy system ekozarządzania i audytu.

39.       Enea

Enea S.A. z siedzibą w Poznaniu.

40.       Energa

Energa S.A. z siedzibą w Gdańsku.

41.       EPCM

(ang. Engineering Procurement, Construction Management) - usługa związana z zarządzaniem budową, inżynierią i zamówieniami (Menadżer Kontraktu).

42.       ERM

(ang. Enterprise Risk Management) - zarządzanie ryzykiem korporacyjnym.

43.       ESG

(ang. Environmental, Social and Governance) - czynniki środowiskowe, społeczne oraz związane z ładem korporacyjnym wykorzystywane w procesie podejmowania decyzji inwestycyjnych.

44.       ESS

(ang. Energy Store System) - system magazynowania energii.

45.       EU ETS

(ang. European Union Emission Trading System) - Europejski System Handlu Uprawnieniami do Emisji CO2.

46.       EUA

(ang. European Union Allowances) - uprawnienie do wprowadzania do powietrza ekwiwalentu, w rozumieniu art. 2 pkt 4 Ustawy z dnia 17 lipca 2009 r. o systemie zarządzania emisjami gazów cieplarnianych i innych substancji, dwutlenku węgla (CO2), które służy do rozliczenia wielkości emisji w ramach systemu i którym można rozporządzać na zasadach określonych w Ustawie z dnia 28 kwietnia 2011 r. o systemie handlu uprawnieniami do emisji gazów cieplarnianych.

47.       EUR

Euro - wspólna waluta europejska wprowadzona w niektórych krajach Unii Europejskiej.

48.       EWI

(ang. Early Warning Indicator) - wskaźniki wczesnego ostrzegania.

49.       Finanse Grupa TAURON

Finanse Grupa TAURON sp. z o.o. z siedzibą w Katowicach.

50.       FIZ

Fundusz Inwestycyjny Zamknięty.

51.       FIZAN

Fundusz Inwestycyjny Zamknięty Aktywów Niepublicznych.

52.       GAZ-SYSTEM

Operator Gazociągów Przesyłowych GAZ-SYSTEM S.A. z siedzibą w Warszawie.

53.       GPW

Giełda Papierów Wartościowych w Warszawie S.A. z siedzibą w Warszawie.

54.       Grupa Kapitałowa TAURON

Grupa Kapitałowa TAURON Polska Energia S.A.

55.       GZE

Górnośląski Zakład Elektroenergetyczny S.A. z siedzibą w Gliwicach.

56.       HEMS

(ang. Home Energy Management System) - system zarządzania energetyką domową.

57.       ICE (giełda ICE)

(ang. InterContinental Exchange) - giełda towarowa i finansowa, gdzie handlowane są m.in. kontrakty na ropę, węgiel, gaz ziemny, czy uprawnienia do emisji CO2.

58.       IOS

Instalacja odsiarczania spalin.

59.       IRGiT

Izba Rozliczeniowa Giełd Towarowych S.A. z siedzibą w Warszawie.

60.       IRS

(ang. Interest Rate Swap) - kontrakt wymiany płatności odsetkowych, jeden z podstawowych instrumentów pochodnych, będący przedmiotem obrotu na rynku międzybankowym.

61.       KGHM Polska Miedź

KGHM Polska Miedź S.A. z siedzibą w Lubinie.

62.       Komitet Audytu

Komitet Audytu Rady Nadzorczej TAURON Polska Energia S.A.

63.       Komitet Nominacji i Wynagrodzeń

Komitet Nominacji i Wynagrodzeń Rady Nadzorczej TAURON Polska Energia S.A.

64.       Komitet Strategii

Komitet Strategii Rady Nadzorczej TAURON Polska Energia S.A.

65.       Konkluzje BAT

(ang. Best Available Techniques) - najlepsze dostępne techniki w odniesieniu do dużych obiektów energetycznego spalania LCP, ustanowione Decyzją Wykonawczą Komisji (UE) nr 2017/1442 z dnia 31 lipca 2017 r.

66.       KPI

(ang. Key Performance Indicators) - kluczowe wskaźniki efektywności, finansowe i niefinansowe wskaźniki stosowane jako mierniki w procesach pomiaru stopnia realizacji celów organizacji.

67.       KRI

(ang. Key Risk Indicator) - kluczowe wskaźniki ryzyka.

68.       KSE

Krajowy System Elektroenergetyczny.

69.       Ksh

Ustawa z dnia 15 września 2000 r. Kodeks spółek handlowych.

70.       KW Czatkowice

Kopalnia Wapienia „Czatkowice” sp. z o.o. z siedzibą w Krzeszowicach.

71.       Marselwind

Marselwind sp. z o.o. z siedzibą w Katowicach.

72.       Ministerstwo Aktywów Państwowych

Ministerstwo Aktywów Państwowych z siedzibą w Warszawie.

73.       Mg

Megagram - milion gramów (1 000 000 g) tj. tona.

74.       Model Biznesowy

Dokument o tytule Model Biznesowy i Operacyjny Grupy TAURON, będący aktualizacją Modelu Biznesowego Grupy TAURON przyjętego przez Zarząd TAURON w dniu 23 stycznia 2018 r.

75.       MSSF

Międzynarodowe Standardy Sprawozdawczości Finansowej.

76.       NBP

Narodowy Bank Polski z siedzibą w Warszawie.

77.       NCBR

Narodowe Centrum Badań i Rozwoju z siedzibą w Warszawie.

78.       Nowe Jaworzno Grupa TAURON

Nowe Jaworzno Grupa TAURON sp. z o.o. z siedzibą w Jaworznie.

79.       NOx

Tlenki azotu.

80.       Obszar Biznesowy

Siedem obszarów podstawowej działalności Grupy Kapitałowej TAURON: Wydobycie, Wytwarzanie, OZE, Ciepło, Dystrybucja, Handel i Sprzedaż.

81.       OPEC

(ang. Organization of the Petroleum Exporting Countries) - Organizacja Krajów Eksportujących Ropę Naftową z siedzibą w Wiedniu.

82.       OSD

Operator Systemu Dystrybucyjnego.

83.       OSP

Operator Systemu Przesyłowego.

84.       OTC (rynek OTC)

(ang. Over The Counter Market) - europejski rynek pozagiełdowy.

85.       OTF (rynek OTF)

(ang. Organised Trading Facility) - zorganizowana platforma obrotu.

86.       OW OFFSHORE

OW OFFSHORE S.L. z siedzibą w Madrycie w Hiszpanii - spółka joint venture, w której po 50% udziałów posiadają EDP Renovaveis SA z siedzibą w Lizbonie w Portugalii oraz ENGIE SA z siedzibą w Paryżu we Francji.

87.       OZE

Odnawialne Źródła Energii.

88.       PEAK (kontrakt PEAK)

Kontrakt szczytowy z dostawą energii w godzinach handlowych 8-22 w dni robocze, np. kontrakt PEAK na miesiąc marzec 2020 r. to dostawa takiej samej ilości energii we wszystkie dni robocze marca 2020 r. w godzinach 8-22.

89.       PEC Tychy

Przedsiębiorstwo Energetyki Cieplnej sp. z o.o. z siedzibą w Tychach.

90.       PEPKH

Polska Energia - Pierwsza Kompania Handlowa sp. z o.o. z siedzibą w Warszawie.

91.       PFR

Polski Fundusz Rozwoju S.A. z siedzibą w Warszawie.

92.       PFR IFIZ

PFR Inwestycje Fundusz Inwestycyjny Zamknięty.

93.       PGG

Polska Grupa Górnicza S.A. z siedzibą w Katowicach

94.       PGE

PGE Polska Grupa Energetyczna S.A. z siedzibą w Warszawie.

95.       PGE EJ 1

PGE EJ 1 sp. z o.o. z siedzibą w Warszawie.

96.       PGK

Podatkowa Grupa Kapitałowa.

97.       PGNiG

Polskie Górnictwo Naftowe i Gazownictwo S.A. z siedzibą w Warszawie.

98.       PKB

Produkt Krajowy Brutto.

99.       PLN

Symbol walutowy złotego - zł.

100.    PMEF

Prawa majątkowe wynikające ze świadectw efektywności energetycznej.

101.    PMOZE

Prawa majątkowe do świadectw pochodzenia będących potwierdzeniem wytworzenia energii elektrycznej w OZE w okresie przed 1 marca 2009 r.

102.    PMOZE_A

Prawa majątkowe do świadectw pochodzenia będących potwierdzeniem wytworzenia energii elektrycznej w OZE w okresie po 1 marca 2009 r.

103.    PMOZE-BIO

Prawa majątkowe, które wynikają ze świadectw pochodzenia dla energii elektrycznej wytworzonej z biogazu rolniczego od 1 lipca 2016 r.

104.    POPC

Program Operacyjny Polska Cyfrowa.

105.    PRO

Partnerstwo Rozwój Odwaga - kluczowe wartości korporacyjne wspierające realizację Strategii oraz odzwierciedlające sposób w jaki Grupa Kapitałowa TAURON chce osiągnąć cele biznesowe.

106.    PSE

Polskie Sieci Elektroenergetyczne S.A. z siedzibą w Konstancinie-Jeziorna .

107.    RB

Rynek Bilansujący - techniczny rynek, na którym następuje zbilansowanie popytu i podaży na energię elektryczną w Krajowym Systemie Elektroenergetycznym.

108.    RDB

Rynek Dnia Bieżącego - rynek funkcjonujący na TGE, gdzie handel odbywa się w formule notowań ciągłych przez 24 godziny na dobę. Notowane są instrumenty z dostawą w kolejnym dniu, których notowania rozpoczynają się o godzinie 14:00 na dzień przed dostawą i stopniowo wygasają z rynku na godzinę przed rozpoczęciem dostawy.

109.    RDN

Rynek Dnia Następnego - rynek funkcjonujący na TGE, gdzie handel odbywa się na jeden oraz dwa dni poprzedzające okres dostawy.

110.    RDNg

Rynek Dnia Następnego Gazu - rynek funkcjonujący na TGE, gdzie obrót odbywa się codziennie i prowadzony jest w systemie notowań ciągłych.

111.    REACH

(ang. Registration, Evaluation and Authorisation of Chemicals) - rejestr wprowadzanych na rynek substancji chemicznych. Rozporządzenie Parlamentu Europejskiego i Rady regulujące kwestie stosowania chemikaliów, poprzez ich rejestrację i ocenę oraz, w niektórych przypadkach, udzielanie zezwoleń i wprowadzanie ograniczeń obrotu.

112.    ROI

(ang. Return on Investment) - zwrot z inwestycji, wskaźnik rentowności stosowany w celu zmierzenia efektywności.

113.    RTT

Rynek Terminowy Towarowy - rynek funkcjonujący na TGE, gdzie obrót kontraktami prowadzony jest w systemie notowań ciągłych oraz w systemie aukcyjnym.

114.    SAIFI

(ang. System Average Interruption Frequency Index) - wskaźnik przeciętnej systemowej częstości przerw długich w dostawie energii.

115.    SARS-CoV-2

(ang. Severe Acute Respiratory Syndrome) - wirus wywołujący chorobę COVID-19.

116.    SCE Jaworzno III

Spółka Ciepłowniczo Energetyczna Jaworzno III sp. z o.o. z siedzibą w Jaworznie.

117.    SCR

(ang. Selective Catalytic Reduction) - instalacja odazotowania spalin.

118.    Segment, Segmenty działalności

Segmenty działalności Grupy Kapitałowej TAURON wykorzystywane w procesie raportowania statutowego. Wyniki działalności Grupy Kapitałowej TAURON przyporządkowano do następujących 5 głównych Segmentów: Wydobycie, Wytwarzanie, OZE, Dystrybucja i Sprzedaż oraz dodatkowo Pozostała działalność.

119.    SLA

(ang. Service Level Agreement) - umowa o gwarantowanym poziomie świadczenia usług.

120.    SOx

Tlenki siarki.

121.    Skonsolidowane Sprawozdanie finansowe Grupy Kapitałowej TAURON

Dokument o tytule Skonsolidowane Sprawozdanie finansowe Grypy Kapitałowej TAURON Polska Energia S.A. zgodne z Międzynarodowymi Standardami Sprawozdawczości Finansowej zatwierdzonymi przez Unię Europejską za rok zakończony dnia 31 grudnia 2020 r.

122.    Sprawozdanie finansowe TAURON

Dokument o tytule Sprawozdanie finansowe TAURON Polska Energia S.A. zgodne z Międzynarodowymi Standardami Sprawozdawczości Finansowej zatwierdzonymi przez Unię Europejską za rok zakończony dnia 31 grudnia 2020 r.

123.    SPOT (rynek SPOT)

W odniesieniu do energii elektrycznej jest to miejsce zawierania transakcji handlowych dla energii elektrycznej, dla których okres dostawy przypada nie później niż 3 dni od daty zawarcia transakcji (najczęściej jest to jeden dzień przed datą dostawy). Funkcjonowanie rynku SPOT dla energii elektrycznej jest silnie powiązane z funkcjonowaniem Rynku Bilansującego prowadzonego przez Operatora Systemu Przesyłowego.

124.    Spółka

TAURON Polska Energia S.A. z siedzibą w Katowicach.

125.    Statut Spółki

Dokument o tytule Statut TAURON Polska Energia S.A.

126.    Strategia

Dokument o tytule Strategia Grupy TAURON na lata 2016-2025 przyjęty przez Zarząd TAURON w dniu 2 września 2016 r., którego uzupełnienie stanowi Aktualizacja kierunków strategicznych w Strategii Grupy TAURON na lata 2016-2025 przyjęta przez Zarząd TAURON w dniu 27 maja 2019 r.

127.    Strategia Zrównoważonego Rozwoju

Dokument o tytule Strategia Zrównoważonego Rozwoju Grupy TAURON na lata 2017-2025 przyjęty przez Zarząd TAURON w dniu 1 sierpnia 2017 r., będący aktualizacją dokumentu o tytule Strategia zrównoważonego rozwoju Grupy TAURON na lata 2016-2018 z perspektywą do 2020 r.

128.    TAMEH HOLDING

TAMEH HOLDING sp. z o.o. z siedzibą w Dąbrowie Górniczej.

129.    TAMEH POLSKA

TAMEH POLSKA sp. z o.o. z siedzibą w Dąbrowie Górniczej.

130.    TAMEH Czech

TAMEH Czech s.r.o. z siedzibą w Ostrawie (Republika Czeska).

131.    TAURON

TAURON Polska Energia S.A. z siedzibą w Katowicach.

132.    TAURON Ciepło

TAURON Ciepło sp. z o.o. z siedzibą w Katowicach.

133.    TAURON Czech Energy

TAURON Czech Energy s.r.o. z siedzibą w Ostrawie (Republika Czeska).

134.    TAURON Dystrybucja

TAURON Dystrybucja S.A. z siedzibą Krakowie.

135.    TAURON Dystrybucja Pomiary

TAURON Dystrybucja Pomiary sp. z o.o. z siedzibą w Tarnowie.

136.    TAURON EKOENERGIA

TAURON EKOENERGIA sp. z o.o. z siedzibą w Jeleniej Górze.

137.    TAURON Nowe Technologie

TAURON Nowe Technologie S.A. (dawniej: TAURON Dystrybucja Serwis S.A.) z siedzibą we Wrocławiu.

138.    TAURON Obsługa Klienta

TAURON Obsługa Klienta sp. z o.o. z siedzibą we Wrocławiu.

139.    TAURON Serwis

TAURON Serwis sp. z o.o. z siedzibą w Katowicach.

140.    TAURON Sprzedaż

TAURON Sprzedaż sp. z o.o. z siedzibą Krakowie.

141.    TAURON Sprzedaż GZE

TAURON Sprzedaż GZE sp. z o.o. z siedzibą w Gliwicach.

142.    TAURON Ubezpieczenia

TAURON Ubezpieczenia sp. z o.o. z siedzibą w Katowicach.

143.    TAURON Wydobycie

TAURON Wydobycie S.A. z siedzibą w Jaworznie.

144.    TAURON Wytwarzanie

TAURON Wytwarzanie S.A. z siedzibą w Jaworznie.

145.    TCFD (Wytyczne TCFD)

(ang. Task Force on Climate-related Financial Disclosures) - Grupa Zadaniowa ds. Ujawniania Informacji Związanych z Klimatem powołana przez Radę Stabilności Finansowej G20, która w czerwcu 2017 r. wydała zalecenia mające na celu zachęcenie instytucji finansowych i przedsiębiorstw niefinansowych do ujawniania informacji dotyczących ryzyka i możliwości związanych z klimatem. Niniejsze zalecenia uznaje się za miarodajne wytyczne dotyczące przekazywania pod względem finansowym informacji związanych z klimatem.

146.    TEC1

TEC1 sp. z o.o. z siedzibą w Katowicach.

147.    TEC2

TEC2 sp. z o.o. z siedzibą w Katowicach.

148.    TEC3

TEC3 sp. z o.o. z siedzibą w Katowicach.

149.    TGE

Towarowa Giełda Energii S.A. z siedzibą w Warszawie.

150.    TGEozebio

Prawa majątkowe będące potwierdzeniem wytworzenia energii z odnawialnych źródeł energii z wykorzystaniem biogazu rolniczego.

151.    TU

Towarzystwo Ubezpieczeń

152.    UE

Unia Europejska.

153.    UOKiK

Urząd Ochrony Konkurencji i Konsumentów.

154.    Unbundling

Oddzielenie od siebie działalności w obrębie dystrybucji energii elektrycznej od działalności, polegającej na wytwarzaniu i sprzedaży tej energii do odbiorców końcowych.

155.    URE

Urząd Regulacji Energetyki.

156.    USA

(ang. United States of America) - Stany Zjednoczone Ameryki.

157.    USD

(ang. United States Dolar) - międzynarodowy skrót dolara amerykańskiego.

158.    VaR

(ang. Value at Risk) - miara ryzyka określająca maksymalną możliwą zmianę wartości Portfela z zadanym prawdopodobieństwem i w określonym horyzoncie czasowym.

159.    WACC

(ang. Weighted Average Cost of Capital) - średni ważony koszt kapitału firmy, ważony odpowiednio udziałem długu oraz kapitału własnego w strukturze kapitału spółki.

160.    WFOŚiGW

Wojewódzki Fundusz Ochrony Środowiska i Gospodarki Wodnej w Katowicach lub w Krakowie.

161.    Wind T1

Wind T1 sp. z o. o. z siedzibą w Pieńkowie.

162.    Wsparcie Grupa TAURON

Wsparcie Grupa TAURON sp. z o.o. z siedzibą w Tarnowie.

163.    WZ / ZW

Walne Zgromadzenie / Zgromadzenie Wspólników.

164.    ZG

Zakład Górniczy (Janina w Libiążu, Sobieski w Jaworznie, Brzeszcze w Brzeszczach).
