Część I. Informacja na temat głównych obszarów działalności spółki Stalprodukt S.A. i jej Grupy Kapitałowej.
 

1. Wprowadzenie
 

Spółka Stalprodukt S.A. powstała w 1991 r. w procesie restrukturyzacji Huty im. Tadeusza Sendzimira (obecnie oddział ArcelorMittal Poland S.A.), wykorzystując nowatorską ścieżkę prywatyzacji. Rok później, po podpisaniu z Hutą im. T. Sendzimira porozumień dotyczących dzierżawy terenu, obiektów, urządzeń i maszyn, dostaw wsadu do produkcji oraz kupna środków obrotowych, Stalprodukt rozpoczął samodzielną działalność gospodarczą.

 

W wyniku usilnych starań kierownictwa Spółki w latach 1994-1996 dokonano stopniowego zakupu –
w trybie przetargu publicznego nieograniczonego – dzierżawionych wcześniej środków trwałych oraz prawa wieczystego użytkowania gruntów od Huty im. T. Sendzimira za łączną kwotę 90 mln zł netto.

Wykup majątku od HTS S.A. zakończył proces prywatyzacji Stalproduktu S.A. i umożliwił Zarządowi Spółki podjęcie działań w celu wprowadzenia akcji Spółki do obrotu publicznego, a następnie giełdowego (pierwsze notowanie akcji Stalproduktu odbyło się 6 sierpnia 1997 r.). Umożliwiło to pozyskanie dodatkowych środków finansowych, które przeznaczone zostały na zakup 20-walcowej walcarki typu „Sendzimir” oraz rozbudowę hali produkcyjnej Wydziału Blach Transformatorowych.

W połowie 1997 roku zapoczątkowana została druga faza przekształceń, mająca na celu utworzenie grupy kapitałowej. W wyniku tego procesu powstały nowe podmioty, w większości spółki
z ograniczoną odpowiedzialnością z większościowym udziałem Stalproduktu.

 

Spółka, jako pierwszy producent wyrobów stalowych w Polsce, przystąpiła w 1997 r. do budowy własnej sieci dystrybucji kształtowników. Celem zasadniczym tego przedsięwzięcia było zorganizowanie kompleksowej sprzedaży wyrobów stalowych Stalproduktu oraz innych producentów
z branży. Projekt ten został zakończony w swojej zasadniczej części w 2000 r. dzięki uruchomieniu składu handlowego we Wrocławiu. Proces poszerzania zakresu działania sieci dystrybucji był kontynuowany również w następnych latach, dzięki czemu otwarto kolejne składy handlowe.

 

Spółka kontynuowała w kolejnych latach swój dynamiczny rozwój, który oparty był głównie na wzroście organicznym, szeroko zakrojonych inwestycjach oraz decyzjach o znaczeniu strategicznym. Najważniejsze z nich dotyczyły wycofania się z produkcji blach prądnicowych, dynamicznego wzrostu potencjału segmentu blach transformatorowych, wzrostu potencjału produkcyjnego i poszerzenia oferty segmentu profili zimnogiętych i barier drogowych oraz budowy centrów serwisowych blach gorąco- i zimnowalcowanych.

 

Ważnym elementem rozwoju Stalproduktu były również akwizycje.

·         W 2005 r. Spółka dokonała zakupu Przedsiębiorstwa Stalowych Konstrukcji Elektroener-getycznych „ELBUD” w Krakowie.

·         1 października 2008 r. Stalprodukt objął – w drodze nowej emisji akcji – kontrolny pakiet akcji (51 %) w spółce Cynk-Mal S.A. z siedzibą w Legnicy (1 lipca 2016 r., po odkupieniu akcji będących w posiadaniu akcjonariuszy mniejszościowych, Stalprodukt, stał się 100-proc. właścicielem tej spółki).

·         W dniu 7 listopada 2012 r. Spółka zawarła ze Skarbem Państwa Umowę, w wyniku której Stalprodukt S.A. nabył 10961600 akcji imiennych Spółki Zakłady Górniczo-Hutnicze „Bolesław” S.A. z siedzibą w Bukownie, stanowiących 86,92 % jej kapitału zakładowego.

·         15 grudnia 2017 r. Stalprodukt podpisał umowę zakupu 100 proc. akcji spółki GO Steel Frydek Mistek a.s. z siedzibą w Republice Czeskiej od firmy ArcelorMittal S.A. z siedzibą
w Luksemburgu.

 

Od 2013 roku Grupa Stalprodukt wyróżnia w ramach swojej działalności 3 podstawowe segmenty operacyjne:

 

a)        Segment Blach Elektrotechnicznych obejmujący produkcjęblach elektrotechnicznych transformatorowych oraz rdzeni toroidalnych;

b)        Segment Profili Giętych obejmujący produkcję:

-            kształtowników zimnogiętych;

-            ochronnych barier drogowych;

-            rdzeni toroidalnych;

-            blach gorąco- i zimnowalcowanych - w arkuszach i taśmach.

c)        Segment Cynku – obejmujący wydobywanie rud metali nieżelaznych, produkcję cynku i ołowiu oraz recykling odpadów cynkonośnych.

Z uwagi na niespełnianie kryteriów ilościowego dla zaklasyfikowania do odrębnego segmentu operacyjnego, sprzedaż przez grupę towarów oraz innych usług wykazywana jest w „pozostałej działalności” - dla zbilansowania wyników Grupy.

 

2. Sprzedaż podstawowych wyrobów, rynki zbytu. Źródła zaopatrzenia w materiały
 

2.1 Segment Blach Elektrotechnicznych

a)        Blachy i taśmy transformatorowe

W roku 2021 sprzedano pod względem wolumenu o 7,6% więcej blach transformatorowych
w porównaniu z rokiem 2020, pod względem przychodów ze sprzedaży odnotowano wzrost o 53,5%,
a ceny były wyższe o 45%.

Trend wzrostu cen był widoczny w drugim półroczu 2021 roku, natomiast wolumeny produkcji
i sprzedaży nie wykazywały stabilności w całym okresie i można stwierdzić dużą zmienność
w poszczególnych miesiącach roku.

Wynik uzyskany na krajowym rynku był słabszy niż wynik całkowity – odnotowano wzrost pod względem ilościowym o 11,2%, a wartościowo o 32,7% w porównaniu z wynikiem uzyskanym w poprzednim roku.

Sprzedaż krajowa stanowiła w 2021 roku 5,8% ogólnej sprzedaży blach transformatorowych
i Spółka szacuje, że taki wynik przekłada się na około 35-procentowy udział Stalproduktu w zużyciu jawnym blach transformatorowych w kraju.

 

W 2021 roku sprzedaż koncentrowano już nie tylko na rynku europejskim, a główne kraje docelowe
w tym okresie to: Włochy (31%), Austria (10%), Indie (9%), Niemcy (7%), ZEA (6%), Meksyk (6%).

Import blach transformatorowych do Polski w okresie 12 miesięcy 2021 roku wzrósł o 14%
w porównaniu do analogicznego okresu w 2020 roku i osiągnął poziom blisko 8,5 tys. ton. Ceny importowanego materiału wzrosły o prawie 20% w stosunku do poprzedniego okresu.

 

Główne kierunki importu blach transformatorowych do Polski (wg kraju pochodzenia) w 2020 roku to:

- w zakresie taśm: Włochy (38%), Niemcy (34%) i Republika Czeska (14%),

- w zakresie kręgów szerokich: Japonia i Niemcy.

 

Tabela 1. Zestawienie porównawcze sprzedaży blach i taśm transformatorowych

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

6 222

6 917

11,2

46 207

61 336

32,7

Eksport

104 699

112 447

7,4

643 161

997 148

55,0

Razem

110 921

119 364

7,6

689 368

1 058 484

53,5

 

 

Otoczenie rynkowe

Konkurowanie na rynku blach transformatorowych ma swoją dynamikę i uwarunkowania –
z jednej strony jest to rynek ograniczony przez środki antydumpingowe, utrudniające dostęp do rynków we wszystkich regionach świata, z drugiej dotychczasowy schemat kontraktów handlowych
o dłuższych terminach i aktualnie praktycznie brak handlu spotowego powodują, że niektóre czynniki typowe dla rynku stali czarnych wpływające na ten rynek są doświadczane z opóźnieniem.

Jeżeli chodzi o środki regulujące rynek, to należy do nich zaliczyć: amerykańską Sekcję 232, antydumpingowe postępowanie chińskie, postępowanie europejskie i postępowanie brazylijskie.

14 stycznia 2022 r. ukazało się ROZPORZĄDZENIE WYKONAWCZE KOMISJI (UE) 2022/58, które nakłada ostateczne cło antydumpingowe na przywóz niektórych wyrobów walcowanych płaskich ze stali krzemowej elektrotechnicznej o ziarnach zorientowanych, pochodzących z Chińskiej Republiki Ludowej, Japonii, Republiki Korei, Federacji Rosyjskiej i Stanów Zjednoczonych Ameryki po dokonaniu przeglądu wygaśnięcia środków na podstawie art. 11 ust. 2 rozporządzenia Parlamentu Europejskiego i Rady (UE) 2016/1036.

W powyższym Rozporządzeniu Komisji utrzymano mechanizm minimalnych cen importowych oraz poziomy cen dla poszczególnych grup produktów (różniących się poziomem stratności magnetycznej), określone w pierwotnym Rozporządzeniu wykonawczym, tj. nr 2015/1953 z 29 października 2015 r.

Procedura przeglądu wygaśnięcia środków została przeprowadzona na wniosek Stowarzyszenia EUROFER, reprezentującego 2 europejskich producentów blach o ziarnie zorientowanym, tj. ThyssenKrupp Electrical Steel oraz Stalprodukt S.A.

Z kolei Chiny wznowiły kolejne postępowanie antydumpingowe w sprawie importu stali elektrotechnicznej o ziarnie zorientowanym z Japonii, Korei Południowej i Unii Europejskiej. Pięcioletni okres obowiązywania poprzednich stawek uległ wygaszeniu. Postępowanie wszczęto na wniosek China Baoshan Iron and Steel i Beijing Shougang. Według obu podmiotów zniesienie ceł może prowadzić do dalszego i szkodliwego dla krajowego sektora stalowego dumpingu cen. Japońscy producenci, w tym JFE Steel Corp, Nippon Steel i Sumitomo Metal, będą płacić cło antydumpingowe w wysokości od 39 do 45,7%, producenci z UE 46,3%, a taryfa dla firm koreańskich wyniesie 37,3%.

Rynek tzw. „blach czarnych” (HRC) zarówno w Europie jak i USA w 2021 roku doświadczył dwóch głównych i powiązanych ze sobą trendów: ograniczeń w produkcji i dostawach materiału oraz historycznych podwyżek cen produktów gotowych. Przyczyną wzrostu cen były także podwyżki cen surowców, jednak nie następowały one w takim tempie jak ceny wyrobów gotowych.

Według źródeł powiązanych z japońskimi producentami blach, wskazywali oni na osiągniętą skalę podwyżek w negocjacjach dla dostaw na drugie półrocze sięgających 1000 USD za tonę. Natomiast po okresie odnotowywanych najniższych poziomów cen w historii rejestrowanych w roku 2020,  wynegocjowany  poziom cen dla gatunków „high ends” sięgał nawet powyżej 3000 USD w dostawach na drugie półrocze 2021. 

Do czynników, które również miały wpływ na możliwości konkurowania należy zaliczyć logistykę
i uwarunkowania zarządzania łańcuchem dostaw i wartości. Niedobór kontenerów spowodował wzrost stawek frachtowych za towary, w tym metale i minerały, czyniąc ich przemieszczanie coraz większym wyzwaniem. Shanghai Containerized Freight Index, który monitoruje średnią stawkę spotową za kontenery transportowe z Szanghaju na 13 kluczowych trasach żeglugowych, wzrósł w ciągu ostatniego roku ponad czterokrotnie, a w styczniu nawet osiągnął ponad 5 tys. USD/TEU, podczas gdy w niemal całym 2020 roku był to poziom zbliżony do 1000 USD/TEU.

Jako czynnik rozwoju konkurencji należy zauważyć, że dużą aktywność inwestycyjną oraz kapitałową w 2021 roku wykazywały przede wszystkim firmy azjatyckie. Gdy w Europie z problemami wciąż zmagał się Thyssenkrupp, na drugim krańcu świata azjatyccy producenci nadal mocno się rozwijają. Ambitne plany realizują: JFE Steel Corporation, Nippon Steel, Baosteel oraz NLMK India.

 

·         JFE Steel Corporation podpisała Memorandum of Understanding w celu przeprowadzenia studium wykonalności z JSW Steel Limited w celu ustanowienia spółki joint venture zajmującej się produkcją i sprzedażą blach stalowych o ziarnie zorientowanym w Indiach.

 

·         Nippon wdraża środki mające na celu poprawę wydajności i jakości blach elektrotechnicznych w fabrykach Setouchi Works Hirohata i Kyushu Works Yawata.

 

·         25 marca 2021r. firma Baosteel zorganizowała ceremonię wprowadzenia na rynek nowych żaroodpornych produktów ze stali krzemowej o ziarnie zorientowanym (GO), a także produktów ze stali krzemowej niskowęglowej pod nowymi nazwami BeyondECO ™ oraz BeCOREs ™ -HS (stali odpornej na działanie temperatury). Szacuje się, że 87 miliardów kilowatogodzin energii elektrycznej zostanie zaoszczędzone, jeśli chińska sieć dystrybucji energii zostanie zastąpiona energooszczędnymi transformatorami nowej generacji.

 

 

·         Grupa NLMK rozpoczęła montaż konstrukcji dla nowej walcowni blach CRGO w indyjskim stanie Maharashtra. Do zakładu dostarczane są również główne urządzenia technologiczne. Prace rozruchowe i uruchomienie produkcji zaplanowano na pierwszą połowę 2022 roku. Nowy zakład będzie produkował stale o ziarnie zorientowanym klasy premium. Moce zakładu wyniosą 64 000 ton stali GOES rocznie. Inwestycja szacowana jest na 100-150 mln USD.

 

 

b)     Rdzenie toroidalne

 

W 2021 roku wolumen sprzedaży rdzeni i kształtek transformatorowych utrzymano na niemal tym samym poziomie jak w 2020 roku przy prawie 30-proc. wzroście przychodów ze sprzedaży będących bezpośrednio skorelowanych z podwyżką cen o takiej skali.

Struktura sprzedaży nie zmieniła się istotnie w stosunku do poprzedniego roku. Aktualnie 32% (wcześniej 33%) to sprzedaż krajowa a 68% (wcześniej 67%) to sprzedaż eksportowa.

 

Od 2021 roku, od kiedy wydzielono kod CN dla rdzeni i kształtek transformatorowych, Spółka dysponuje wiarygodnymi informacjami na temat importu i eksportu tej grupy produktowej.

W 2021 roku zaimportowano do Polski ponad 13,5 tys. rdzeni i kształtek przy średniej cenie rocznej 12,8 tys. zł/t.

Głównym kierunkiem importu była Turcja (81% całkowitego importu rdzeni i kształtek) ze średnią ceną 12,31 tys. zł/tonę. Rdzenie importowano też z Włoch (5%) i ze Słowacji (4%).

 

Eksport rdzeni z Polski poza naszą firmą opiewał na blisko 3 tys. ton, a głównym kierunkiem były Włochy. Średnia cena eksportu rdzeni była na poziomie niemal 15,5 tys. zł tonę, co oznacza że była wyższa od ceny importowej o prawie 30%.

 

Tabela 2. Zestawienie porównawcze sprzedaży rdzeni transformatorowych

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

343

348

1,5

3 972

4 974

25,2

Eksport

680

662

-2,6

8 238

10 795

31,0

Razem

1 023

1010

-1,3

12 210

15 769

29,1

 

Otoczenie rynkowe

Ograniczona oferta Stalproduktu co do asortymentu stosowanego do produkcji szerokiej gamy transformatorów powoduje, że konkurowanie na rynku rdzeni i kształtek staje się coraz trudniejsze nie tylko ze względów kosztowych, ale też technicznych.

Klienci preferują zakupy w miejscu, gdzie mogą nabyć komponenty do różnych typów transformatorów (centra serwisowe) oraz coraz częściej ze względów ekonomicznych szukają dostawców oferujących ten sam wyrób w bardziej konkurencyjnych cenach.

 

 

 

2.2 Segment Profili Giętych

 

a)          Kształtowniki zimnogięte

W 2021 roku sprzedano prawie 153 tys. ton kształtowników i rur za niemal 732 mln zł. Wynik ten oznacza: 6,9-proc. spadek wolumenu i niemal 70-proc. wzrost wartości sprzedaży.
Ceny wzrosły w analizowanym okresie o 80% w stosunku do cen uzyskanych w roku 2020.

 

Bazując na danych Centrum Analitycznego – Izby Administracji Skarbowej w Warszawie i HIPH Spółka szacuje aktualny udział w zużyciu jawnym kształtowników giętych na zimno na rynku krajowym na poziomie około 25%. Z kolei udział Stalproduktu w całkowitym krajowym eksporcie kształtowników giętych na zimno wyniósł około 27% (w 2020 roku blisko 37%, a w 2019 roku 44% udział).

 

Przedstawione wyżej wyniki sprzedaży uzyskano przy poniższych uwarunkowaniach rynkowych (na podstawie informacji HIPH w okresie styczeń – grudzień 2021r.):  

- minimalny wzrost produkcji kształtowników giętych na zimno w Polsce o 0,5% - do poziomu 307 tys. ton;

- wzrost zużycia jawnego rur o 7% do poziomu 1 072 tys. ton, w tym wzrost zużycia jawnego kształtowników giętych na zimno zamkniętych o 2% (do poziomu 429 tys. ton);

- wzrostimportu kształtowników g/z zamkniętych o 25% (290 tys. ton), a aktualne główne kierunki importu to: dla kształtowników o gr. ścianki poniżej 2 mm: Białoruś (32%), Ukraina (30%) i Republika Czeska (13%); dla kształtowników o gr. ścianki powyżej 2 mm Włochy (25%), Ukraina (17%), Białoruś i Bułgaria (po 9%), Rumunia (8%);

- wzrosteksportu kształtowników giętych na zimno zamkniętych o blisko 43% (169 tys. ton).

 

Tabela 3. Zestawienie porównawcze sprzedaży kształtowników zimnogiętych

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

120 148

105 136

-12,5

313 065

509 584

62,8

Eksport

44 160

47 758

8,1

124 374

222 086

78,6

Razem

164 308

152 894

-6,9

437 439

731 670

67,3

 

 

Sprzedaż krajowa odbywała się do 29 września 2021 głównie poprzez spółkę dystrybucyjną Stalprodukt – Centrostal Kraków na podstawie umowy agencyjnej. Spółka została postawiona w stan likwidacji z powyższą datą i aktualnie całość sprzedaży krajowej i eksportowej odbywa się poprzez jeden kanał, tj. sprzedaż w ramach działań pionu Dyrektora Sprzedaży Wyrobów Segmentu Profili.

 

Produkcja rur stalowych w UE

 

Brak jeszcze oficjalnych danych za cały 2021 rok, jednak oczekuje się odbicia w produkcji rur stalowych na poziomie +12,3% w 2021 r., a następnie prognozowany jest bardziej umiarkowany wzrost (+2,1%) w 2022 i umiarkowany spadek (-1,5%) w 2023.

 

Rok 2020 był trzecim z kolei rokiem, kiedy odnotowano spadek produkcji rur w UE, jednak w znacznie szybszym tempie niż w 2019 r. (-14,6% vs. -0,3%). W 2020 r. na produkcję w unijnym przemyśle rur stalowych duży wpływ miały przestoje przemysłowe spowodowane Covid-19. Podobnie jak w przypadku innych sektorów wykorzystujących stal, odbicie obserwowane w pierwszych trzech kwartałach roku 2021 uległo złagodzeniu w czwartym kwartale w wyniku niepewności związanej z bieżącymi problemami w globalnych łańcuchach dostaw.

 

Przewiduje się jednak, że popyt na duże spawane rury z sektora naftowego i gazowego będzie się nadal poprawiał – ze względu na: lepsze perspektywy popytu na ropę i gaz, odzwierciedlone również w ostatnich, znacznych podwyżkach cen energii – napędzane poprzez ożywienie gospodarcze
w niektórych energochłonnych regionach świata. Niedawne ożywienie światowego popytu na ropę
(w tym cen ropy, choć stara się wzrosnąć do poziomów porównywalnych do innych towarów, m.in. gazu ziemnego) ma mieć pozytywny wpływ na produkcję w 2022 r., pod warunkiem, że scenariusz gospodarczy nie ulegnie dalszemu pogorszeniu. Popyt z sektora budowlanego ma również zdrowieć. Chociaż prognozuje się utrzymanie popytu na rury ze strony sektora motoryzacyjnego i inżynieryjnego relatywnie słabsze, nawet jeśli sektory te przywrócą swoją działalność produkcyjną do wyższych poziomów i a problemy w krytycznych łańcuchach dostaw ulegną złagodzeniu.

Ponadto presja importowa na rynki rur stalowych w UE pozostanie wysoka, szczególnie dla segmentu towarowego.

 

Analizując sytuację rynkową w branży rur stalowych w naszym otoczeniu bliższym większość naszych konkurentów doświadczała tych samych trendów, jakich doświadczyła Spółka  – ograniczeń w dostępnie do materiałów wsadowych, historycznych wzrostów cen materiałów wsadowych przekładanych na produkty z własnej oferty, problemów w zakresie logistyki dostaw, ograniczeń transportowych.

 

Dzięki poprawie koniunktury, w zasadzie wszystkie firmy z branży poprawiły wyniki.

 

Polskie władze zdecydowały w drugim półroczu 2021, aby wybudować zaporę na granicy polsko-białoruskiej skonstruowaną głównie z kształtowników zimnogiętych. Budowa tej ok. 187-kilomerowej konstrukcji, wg informacji rządowych, będzie wymagała ok. 51 tys. ton stali. Zamówienie rządowe nie podlegało w tym przypadku standardowym procedurom przetargowym. Ustalono, że dostawy profili w całości zabezpieczy Grupa Węglokoks, tj. Huta Pokój i Huta Łabędy.

ArcelorMittal (AM) poinformował o całkowitym przejęciu hiszpańskiej Condesy.  W wyniku zakupu, którego wartość nie została ujawniona przez spółkę, AM przejął pełną kontrolę nad należącymi do Condesy zakładami produkcyjnymi w Hiszpanii oraz w Niemczech. Jednostka zostanie włączona do ArcelorMittal Europe - Tubular Products, która produkuje rury i przewody rurowe dla sektora energetycznego, budowlanego, inżynieryjnego i transportowego w Czechach, Francji, Polsce i Rumunii. Dzięki temu AM Tubular stanie się największym producentem rur stalowych w Europie, podała firma.

 

b)       Bariery drogowe

 

Całkowity wynik uzyskany w 2021 roku na sprzedaży barier drogowych był o 16,7% wyższy pod względem przychodów ze sprzedaży i o 3,9% wyższy pod względem wolumenu w stosunku do wyników uzyskanych w roku 2020. Ceny wzrosły o 12%.

Wyniki wzrostów uzyskanych na sprzedaży krajowej były słabsze niż w eksporcie, jednak wynik całkowity jest zdeterminowany przez sprzedaż krajową ze względu na aktualną strukturę sprzedaży, tj. udział sprzedaży krajowej w całkowitej sprzedaży barier to dwie trzecie całkowitej sprzedaży.

 

W przypadku sprzedaży eksportowej uzyskano 37-proc. wzrost przychodów przy 15-proc. wzroście sprzedanych wolumenów – ceny odpowiednio wzrosły o 19%.

Na tle wzrostów cen materiałów wsadowych i cynku, wzrosty cen na produktach finalnych w grupie barier stalowych nie były spektakularne. Ma to bezpośredni związek z realizacją długoterminowych kontraktów, podpisywanych przed boomem cenowym.

Tabela 4. Zestawienie porównawcze sprzedaży barier drogowych

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

13 169

13 010

-1,2

67 837

72 564

7,0

Eksport

6 155

7 049

14,5

31 900

43 634

36,8

Razem

19 324

20 059

3,8

99 737

116 198

16,5

 

Otoczenie rynkowe

 

W 2021 roku GDDiKA zrealizowała 37 odcinków dróg o długości ponad 425 km. Ponadto
w 2021 roku ogłoszono przetargi dla 27 odcinków o łącznej długości około 334 km i wartości ponad 15 mld zł - 25 zadań z Programu Budowy Dróg Krajowych (PBDK) o łącznej długości 325,3 km oraz dwie obwodnice z Programu budowy 100 obwodnic na lata 2020-2030 (PB100) o łącznej długości 9 km.  

Od 1 stycznia 2021 r. podpisano 46 umów na drogi o łącznej długości 555 km i wartości 16,8 mld zł.
Z tego 35 umów to zadania z (PBDK) o łącznej długości 465 km i wartości ponad 15,3 mld zł oraz jedenaście to obwodnice z PB100 o długości 90,1 km i wartości blisko 1,5 mld zł.

Obecnie realizowany Program Budowy Dróg Krajowych na lata 2014-2023 w ciągu ostatnich 5 lat wpłynął na zwiększenie sieci drogowej w naszym kraju o ponad 40 proc. Zrealizowane zostały inwestycje m.in. na drodze ekspresowej S51, S3 od Szczecina przez Zieloną Górę do Legnicy, S5 od Wrocławia przez Poznań do Bydgoszczy czy S6 od Szczecina do Koszalina. Kierowcy mogą też korzystać z drogi ekspresowej S8 od Wrocławia przez Warszawę do Białegostoku oraz S17 od Warszawy do Lublina.

W ramach Programu powstało też 20 obwodnic. Są to m.in. obwodnica Wałcza (S10), Inowrocławia (DK15/25), Olsztyna (DK16), Sanoka (DK28), Góry Kalwarii (DK50) oraz Stalowej Woli i Niska (DK77). Zbudowane zostały też obwodnice Szczecinka, Jarocina i Ostrowa Wielkopolskiego w ciągu drogi ekspresowej S11.

 

Dokończenie całej sieci autostrad i dróg ekspresowych w Polsce to główny cel projektu Rządowego Programu Budowy Dróg Krajowych do 2030 r. (z perspektywą do 2033 r.), który ogłoszony został
9 sierpnia. Wartość inwestycji ujętych w ramach Programu to 291 mld zł.

Projekt Rządowego Programu Budowy Dróg Krajowych 2030 (RPBDK) zakłada zarówno realizację nowych inwestycji, jak i kontynuację zadań z obecnego Programu Budowy Dróg Krajowych na lata 2014-2023. Szacunkowy koszt nowych zadań to 186,8 mld zł, a kontynuacja zadań z PBDK ma kosztować 104,8 mld zł.

 

RPBDK zakłada m.in. realizację nowych odcinków dróg ekspresowych S10, S11, S12, S16 oraz S74. Powstanie również przygraniczny odcinek autostrady A2 na wschód od Warszawy oraz S52 Bielsko-Biała - Głogoczów, czyli Beskidzka Droga Integracyjna. W projekcie RPBDK ujęta została również budowa Obwodnicy Aglomeracji Warszawskiej (A50/S50), S5 Wirwajdy - Nowe Marzy oraz S6 Zachodnie Obejście Szczecina. Ukończone zostaną realizowane obecnie odcinki dróg, w tym budowa całej autostrady A1, przebudowa A18 oraz dróg ekspresowych S1, S2 POW, S3 od Świnoujścia do granicy państwa oraz S5 od Wrocławia do Nowych Marz. Dokończona zostanie droga ekspresowa S6 od Szczecina do Trójmiasta, a także odcinki S7, S11, S14 i S12. Zakończą się też prace na całych odcinkach dróg ekspresowych: S17, S19 oraz S61.

GDDKiA realizuje także inwestycje z rządowego Programu budowy 100 obwodnic na lata 2020-2030. W ramach programu budowy obwodnic w całej Polsce powstanie 100 zadań o łącznej długości ok. 830 km i wartości ok. 28 mld zł.

Kluczowa w realizacji tego programu jest kondycja gospodarki i czynniki, które są postrzegane jako ryzyka. Do takich czynników można aktualnie zaliczyć:

- mechanizm waloryzacji i wątpliwości wokół niego 

GDDKiA wprowadziła mechanizm waloryzacji dla robót drogowych, oparty o wskaźniki GUS, już
w styczniu 2019 r. Dwa lata później (w styczniu 2021 r.) mechanizm waloryzacji stał się powszechnie obowiązującym prawem dzięki ujęciu w nowej ustawie Prawo zamówień publicznych. Limit waloryzacyjny na kontraktach GDDKiA wynosi (+/-) 5 proc. od wartości zaakceptowanej kwoty kontraktowej, a podlega mu 50 proc. wartości płatności za kontrakt.

- wzrost cen

Z tak dynamicznym, jak obecnie wzrostem cen materiałów i surowców nie mieliśmy dotąd do czynienia. Dotyczy to przede wszystkim cen stali, ale także paliw, drewna czy asfaltów. W górę poszły również ceny niektórych usług.

Za wzrost cen i związane z tym ryzyka dla realizacji inwestycji w dużej mierze odpowiada zbyt duża liczba zleceń na całym rynku budowlanym (inwestycje drogowe, kolejowe, kubaturowe). Ponownie więc odżywa w branży budownictwa infrastrukturalnego pytanie, jak dużym potencjałem realnie dysponują firmy wykonawcze i ile są w stanie „przerobić” w skali roku.

Problemem, szczególnie w czasie boomu inwestycyjnego, może być również niedobór wykfalifikowanych kadr i związana z tym presja płacowa. W poprzednich latach zdarzało się, że wzrost wynagrodzeń sięgał nawet 10-15 proc. rok do roku.

- dostęp do gwarancji i kredytów

Jak wynika z analizy dr. Kaźmierczaka, budownictwo to czwarta największa branża pod względem wielkości ekspozycji sektora bankowego (31,9 mld zł w 2019 r.). Wyżej znajdują się tylko przetwórstwo przemysłowe, handel i obsługa nieruchomości. 

Wartość zabezpieczeń udzielonych wykonawcom inwestycji realizowanych na rzecz GDDKiA (gwarancje bankowe i ubezpieczeniowe) wyniosła dla robót budowlanych, według stanu na
1 kwietnia br., ok. 6,6 mld zł w gwarancjach należytego wykonania i ok. 1,5 mld zł w gwarancjach zwrotu zaliczki. 

- konkurencja i nowe wyroby

Wszyscy producenci barier doświadczyli negatywnie gwałtownych zmian cen stali, jednak wszyscy ze względu na olbrzymie kary w umowach realizują podpisane umowy. 

Należy brać pod uwagę fakt, że coraz bardziej istotnym elementem wpływającym na konkurencyjność systemów Spółki, jest możliwość zaoferowania wyrobów innych, niż same bariery, jak również coraz bardziej dostrzegalny brak w ofercie systemów barier o poziomach powstrzymywania H3 i H4b.

c)        Produkty Centrum Serwisowego Blach

 

W 2021 roku sprzedano 12,6 tys. ton blach za 57,8 mln zł, co oznacza wzrost wolumenu o 9,3%
w stosunku do roku 2020 i wzrost wartości sprzedaży o 53,8% w stosunku do poprzedniego roku.

Wynik zdeterminowała głównie lepsza sprzedaż krajowa (+116,2%), która stanowi niemal 94% całkowitej sprzedaży.

Spadek wolumenu sprzedaży eksportowej o niemal 32% praktycznie nie miał negatywnych konsekwencji, a wręcz przeciwnie, przy wysokich cenach przyniósł wzrost przychodów ze sprzedaży.

Import zarówno blach walcowanych na gorąco jak i zimnowalcowanych w 2021 roku wzrósł
w stosunku do roku 2020 – tych pierwszych o 13% a drugich odpowiednio o 20%. Ceny importowanych blach wzrosły o około 60%.

 

Główne kierunki importu taśm i arkuszy z blach gorącowalcowanych to: Republika Czeska (26%), Niemcy (18%) Słowacja (12%), i Ukraina (70%). Średnia cena za tonę w 2020 to 2366 zł/MT.

Główne kierunki importu taśm i arkuszy z blach zimnowalcowanych to: Niemcy (42%) i Ukraina (10%). Średnia cena za tonę w 2020 to 2603 zł/MT.

 

Tabela 5. Sprzedaż produktów centrum serwisowego blach

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

10 245

11 708

14,3

24 951

53 936

116,2

Eksport

1 238

847

-31,6

12 648

3 903

-69,1

Razem

11 483

12 556

9,3

37 599

57 839

53,8

 

Sytuacja konkurencyjna

Jak wynika z danych opublikowanych przez europejskie stowarzyszenie hurtowników stali  Eurometal, w 2021 r. dostawy od europejskich dystrybutorów stali znacznie wzrosły, pomimo niewielkiego spowolnienia odnotowanego pod koniec roku.

W centrach usług stalowych w zakresie produktów płaskich wysyłki wzrosły o 9,4% r/r.
W samym grudniu wysyłki wzrosły o 4,8% rok do roku po spadku o 8,1% rok do roku
w listopadzie.

Dystrybutorzy wieloproduktowi i tzw. dystrybutorzy z najbliższego sąsiedztwa odnotowali wzrost o 4,7% r/r całkowitych rocznych wysyłek.

 

 

2.3 Segment Cynku

 

Sytuacja na rynku giełdowym LME (London Metal Exchange) i rynku walutowym w roku 2021

 

Najważniejszymi wyrobami Grupy Kapitałowej ZGH jest cynk (w gatunku Z1 i Z5 oraz stopy cynku), ołów (ołów rafinowany i galena flotacyjna) oraz srebro (metal Dore’a).

Sprzedaż tych produktów odbywa się zgodnie z obowiązującymi w tym zakresie światowymi standardami. Wysokość przychodów ze sprzedaży w głównej mierze uzależniona jest od notowań cen cynku i ołowiu na Londyńskiej Giełdzie Metali (LME), srebra oraz od kursu dolara amerykańskiego. Kształtowanie się wartości powyższych czynników jest efektem ogólnego stanu gospodarki światowej.

 

Cynk ZGH i HCM w najwyższym gatunku Z1 został zarejestrowany na LME. Ołów rafinowany
o czystości 99,985% Pb posiada również Certyfikat Londyńskiej Giełdy Metali.

 

Tabela 6. Zmiana parametrów makro 2021/2020

Średnie notowan ia

j.m.

Rok 2020

Rok 2021

zmiana

cynku na LME

USD/t

2 267

3 007

33%

ołowiu na LME

USD/t

1 825

2 206

21%

srebra na LBMA

USD/uncja

20,5450

25,1356

22%

kurs walutowy

USD/PLN

3,8978

3,8647

-0,85%

cynk

PLN/t

8 798

11 634

32%

ołów

PLN/t

7 099

8 529

20%

srebro

PLN/kg

2 575

3 123

21%

 

 

Średnie notowania cynkucash settlement na Londyńskiej Giełdzie Metali (LME) w 2021 r. wyniosły 3 007 USD/t i były o 33% wyższe niż w 2020 roku, kiedy osiągnęły średnio 2 267 USD/t.

Średnie notowania ołowiucash settlement na Londyńskiej Giełdzie Metali (LME) w 2021 r. wyniosły 2 206 USD/t i były o 21% wyższe niż w 2020 roku, kiedy osiągnęły średnio 1 825 USD/t.

Średnie notowania srebra na Londyńskim Rynku Kruszców (LBMA) w 2021 r. osiągnęły poziom 25,14 USD/uncje (3 123 PLN/kg), co oznacza wzrost o 22% w stosunku do notowań w 2020 roku – 20,55 USD/uncje (2 575 PLN/kg).

Średni kurs USD/PLN (NBP) w 2021 roku wyniósł 3,8647 i był niższy o 0,85% w porównaniu ze średnim kursem w 2020 roku (3,8978).

Syntetyczne zestawienie najistotniejszych dla działalności Grupy Kapitałowej ZGH czynników makroekonomicznych przedstawiono w tabeli 6.

 

 

 

Kształtowanie się cen cynku na Londyńskiej Giełdzie Metali w USD/t.

Image

 

Kształtowanie się kursu walutowego (USD/PLN) wg NBP.

Image

 

Średnioroczna cena cynku w latach 2019 – 2021 (PLN/t) .

Image

 
Wielkość i struktura sprzedaży w Grupie Kapitałowej ZGH

Z uwagi na bardzo ścisłe powiązania technologiczne spółek produkcyjnych Grupy ZGH “Bolesław” (wyroby jednej spółki są wsadem dla innej spółki i są wykorzystywane wewnątrz Grupy) w tabelach poniżej przedstawiono sprzedaż głównych wyrobów poza Grupę Kapitałową.

 

a)        cynk i stopy cynku

 

Tabela 7 . Zestawienie sprzedaży cynku

 

Wyszczególnienie

Ilość (Mg)

Wartość netto (tys. zł)

 

2020

2021

2021/2020
(%)

2020

2021

2021/2020
(%)

Kraj

103 198

105 946

3

950 911

1 218 110

28

Eksport

50 985

61 130

20

531 051

729 228

37

Razem

154 183

167 076

8

1 481 962

1 947 338

31

 

W roku 2021 wolumen sprzedaży cynku i wyrobów cynkowych był wyższy niż w 2020 roku, w tym wolumen sprzedaży krajowej wzrósł o 3%, a eksportowej o 20%.

Przychody ze sprzedaży tych wyrobów w 2021 roku były o 40% wyższe niż w roku poprzednim
w związku ze wzrostem cen złotówkowych cynku o 32%.

Udział cynku w przychodach ze sprzedaży produktów wyniósł 87%.

Cynk Z1 jest wykorzystywany w głównej mierze jako zabezpieczenie antykorozyjne powierzchni poprzez cynkowanie ogniowe, elektrolityczne. Stopy cynku stosowane są w liniach ciągłego odlewania, bądź liniach odlewania wysokociśnieniowego, znajdując zastosowanie w przemyśle samochodowym, jak i budowlanym oraz sprzęcie AGD.

Cynk Z5 dzięki podwyższonej zawartości ołowiu jest stosowany do produkcji mosiądzu, brązu, jak również w ocynkowniach, jako tańszy zamiennik lub uzupełnienie cynku Z1.

 

b)     ołów

Tabela 8. Zestawienie sprzedaży ołowiu rafinowanego

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Kraj

6 695

9 918

48

20 132

89 215

343

Eksport

5 917

4 218

-29

76 572

36 958

-52

Razem

12 612

14 136

12

96 704

126 173

30

 

Ołów rafinowany wykorzystywany jest głównie do produkcji akumulatorów i baterii trakcyjnych, jak również do produkcji tlenków ołowiu, służących wytwarzaniu m.in. farb i lakierów oraz w minimalnym stopniu stopów ołowiu. Ołów rafinowany jest również surowcem do produkcji blach, drutów, amunicji i kabli.

W 2021 roku Huta Cynku „Miasteczko Śląskie” S.A. 70% produkcji ołowiu sprzedała na rynku krajowym na podstawie całorocznych i spotowych umów.

 

c)      galena flotacyjna

 

Tabela 9. Zestawienie sprzedaży galeny flotacyjnej

Wyszczególnienie

Ilość (Mg)

Wartość netto (tys. zł)

 

2020

2021

2021/2020

2020

2021

2021/2020

(%)

(%)

Eksport

19 198

4 965

(74%)

65 491

 

19 657

-70%

Razem

19 198

4 965

(74%)

65 491

 

 

 

 

 

 

 

65 491

19 657

-70%

                                                                                               

d)       Srebro (metal Dorre’a)

 

Tabela 10. Zestawienie sprzedaży metalu Dore’a

Wyszczególnienie

Ilość (Mg)

Wartość netto (tys. zł)

2020

2021

2021/2020

(%)

2020

2021

2021/2020

(%)

Eksport

20

27

35

53 610

85 374

59

 

Metal Dore'a produkowany przez spółkę HC „Miasteczko Śląskie” S.A. jest to wysokowartościowy odpad użyteczny powstający podczas rafinacji ołowiu, nadający się wyłącznie do dalszego przerobu. Jest stopem o wysokiej zawartości metali szlachetnych: srebra i złota.

Cała produkcja metalu Dore’a kierowana jest do odbiorców zagranicznych, do rafinerii metali szlachetnych.

Udział srebra w przychodach ze sprzedaży produktów wynosił w 2021 roku 4%.

 

 

Sprzedaż pozostałych wyrobów Grupy Kapitałowej

 

Kwas siarkowy

Kwas produkowany jest w ZGH „Bolesław” i w Hucie Cynku „Miasteczko Śląskie” jako produkt uboczny procesów prażenia koncentratów siarczkowych. W związku z rosnącym wykorzystywaniem do produkcji cynku tańszych materiałów tlenkowych, ilość produkcji i sprzedaż kwasu siarkowego spada. Odbiorcami kwasu są kontrahenci zarówno krajowi jak i zagraniczni.

Kwas siarkowy ma bardzo duże znaczenie w różnych gałęziach przemysłu. Służy między innymi do produkcji innych kwasów, do wyrobu barwników , włókien sztucznych, środków wybuchowych, nawozów sztucznych . Stosuje się go do produkcji środków piorących, leków oraz jako elektrolit
w akumulatorach ołowiowych . Jest często używanym odczynnikiem w laboratoriach.

 

Kruszywa dolomitowe

Zakład Wydobywczo-Przeróbczy Kruszyw w spółce zależnej Boltech Sp. z o.o., w skład którego wchodzi aktualnie Kopalnia Dolomitu „Ujków Stary” prowadzi działalność w zakresie wydobycia
i produkcji kruszyw dolomitowych. Zakład kruszyw w Olkuszu, produkujący kruszywa na bazie dolomitu powstającego jako produkt uboczny w procesie wstępnego wzbogacania rudy z kopalni „Olkusz-Pomorzany”, w związku z likwidacja kopalni, został zlikwidowany z dniem 31.10.2021 r.

Głównymi odbiorcami kruszyw są wykonawcze firmy drogowe, zakłady produkujące masy mineralno‐bitumiczne oraz producenci galanterii drogowej.

 

Usługi utylizacji materiałów cynkonośnych

Utylizację materiałów cynkonośnych prowadzi Huta Cynku „Miasteczko Śląskie” i ZGH „Bolesław”. W ZGH utylizację prowadzi się w procesie Waelz’a na dwóch strumieniach odpadów. Pierwszą grupę stanowią odpady z hydrometalurgii cynku, natomiast drugim podstawowym strumieniem odpadów są pyły stalownicze pochodzące z procesu produkcji stali w elektrycznych piecach łukowych. Tlenek z pyłów stalowniczych stanowi wsad do produkcji cynku w ZGH „Bolesław”, natomiast tlenek z przerobu szlamów stanowi wsad do produkcji cynku i ołowiu w HC „Miasteczko Śląskie”.

                   

·         Likwidacja kopalni „Olkusz-Pomorzany”  

 

Kopalnia „Olkusz-Pomorzany” w likwidacji należy do ZGH „Bolesław” S.A. Z dniem 31.12.2020 roku Kopalnia zakończyła działalność w zakresie wydobycia rud cynkowo-ołowiowych i została postawiona w stan likwidacji. Ostatnia funkcjonująca w Polsce kopalnia Zn-Pb eksploatowała rudę ze złoża „Pomorzany”, „Olkusz-Podpoziom” i „Klucze I”. Była to kopalnia podziemna, złoża znajdowały się na głębokości ok. 80-120 m pod ziemią. Eksploatacja prowadzona była systemem filarowo-komorowym i zabierkowym. Puste przestrzenie po wybranym złożu wypełniane były podsadzką hydrauliczną piaskową.

 

Charakterystyczną cechą złóż rudy Zn-Pb rejonu olkusko-bolesławskiego było ich bardzo silne zawodnienie. Łączne dopływy wód podziemnych do wyrobisk górniczych, osiągały w 2020 roku ok. 230 m3/min (historycznie max. do 370 m3/min), zmuszając do utrzymywania rozbudowanego systemu odwadniania w postaci dziesiątków kilometrów chodników wodnych, czterech komór pomp głównego odwadniania oraz całej infrastruktury technicznej zarówno pod ziemią, jak i na powierzchni kopalni.


Od dnia 1 stycznia 2021 roku część górnicza ZGH „Bolesław” funkcjonuje w oparciu o Plan ruchu likwidowanego podziemnego zakładu górniczego Kopalni „Olkusz-Pomorzany” na lata 2021-2025. W tym samym dniu rozpoczął się proces fizycznej likwidacji zakładu górniczego, a system odwadniania kopalni (ostatnia komora pomp) został wyłączony w dniu 4 stycznia 2022 roku.

 

2.4 Segment pozostałej działalności GK Stalprodukt S.A.

 

Segment pozostałej działalności GK Stalprodukt S.A. , zanotował w 2021 r. wzrost przychodów o 55,6% w stosunku do roku 2020.

 

2.5 Przychody i wyniki poszczególnych segmentów operacyjnych Grupy Kapitałowej
Stalprodukt S.A.

 

Tabela 11. Sprzedaż segmentów operacyjnych Grupy Kapitałowej

 

SEGMENTY OPERACYJNE

 

Segment Blach

 

2020

2021

Zmiana (2021/2020)

Przychody segmentu

tys. zł

706 278

1 079 235

52,8%

Wynik segmentu

tys. zł

62 248

212 486

241,4%

Marża segmentu

 

8,8%

19,7%

 

 

 

 

 

 

Segment Profili

 

 

 

 

Przychody segmentu

tys. zł

565 248

905 707

60,2%

Wynik segmentu

tys. zł

13 048

123 059

843,1%

Marża segmentu

 

2,3%

13,6%

 

 

 

 

 

Segment Cynku

 

 

 

 

Przychody segmentu

tys. zł

1 813 198

2 321 429

28,0%

Wynik segmentu

tys. zł

248 270

331 901

33,7%

Marża segmentu

 

13,7%

14,3%

 

Segment pozostałej działalności GK Stalprodukt S.A.

 

 

 

 

Przychody segmentu

tys. zł

236 326

367 798

55,6%

Wynik segmentu

tys. zł

18 007

66 904

271,5%

Marża segmentu

7,6%

18,2%

 

 

 

 

 

Segmenty operacyjne łącznie

 

 

 

Przychody segmentów

tys. zł

3 321 050

4 674 169

40,7%

Wynik segmentów

tys. zł

341 572

734 845

115,1%

Marża segmentów

 

10,3%

15,7%

 

 

W roku 2021 Grupa zanotowała wzrosty wartości sprzedaży we wszystkich raportowanych segmentach operacyjncyh. W największym stopniu wzrosły przychody Segmentu Profilii (o 60,2%), Blach (o 52,8%) oraz pozostałej działalności (o 55,6%). W porównaniu z rokiem 2020 najmniejszy stopień wzrostu przychodów ze sprzedaży zanotował Segment Cynku (o 28%). 

 

Pod względem uzyskiwanych wyników, największy wzrost zanotowano także w Segmencie Profilii
(o 843,1 %) a najmniejszy w Segmencie Cynku (o 33,7 %). Natomiast w Segmencie Blach wynik wzrósł o 241,4%, a w Segment pozostałej działalności odnotował wzrost o 271,5%.

 

 

 

 

2.6 Struktura sprzedaży Grupy Kapitałowej z podziałem na segmenty operacyjne

 

Tabela 12. Struktura sprzedaży poszczególnych segmentów operacyjnych

 

 

2020

2021

Segmenty operacyjne

Wartość

udział

Wartość

udział

 

(w tys. zł)

(%)

(w tys. zł)

(%)

Segment Blach Elektrotechnicznych

706 278

21,3

1 079 235

23,1

Segment Profili Giętych

565 248

17,0

905 707

19,4

Segment Cynku

1 813 198

54,6

2 321 429

49,6

Pozostała działalność GK

236 326

7,1

367 798

7,9

Razem

3 321 050

100,0

4 674 169

100,0

W 2021 roku w strukturze sprzedaży segmentów operacyjnych udział Segmentu Blach wzrósł
z 21,3% do 23,1%, Segmentu Profilii z 17% do 19,4%, a pozostałej działalności (z 7,1 % do 7,91 %) w porównaniu do 2020 roku, natomiast udział sprzedaży Segmentu Cynku spadł z 54,6% do 49,6%.

 

Źródła zaopatrzenia w materiały do produkcji

 

Prawie 90% zakupów realizowanych przez Stalprodukt stanowią kręgi blachy gorąco-
i  zimnowalcowanej.  Zakupy tego materiału dokonywane są bezpośrednio w hutach. Największym dostawcą dla Spółki jest od kilku lat ArcelorMittal Europe – Flat Products. Materiały te są wykorzystywane w podstawowych procesach produkcyjnych realizowanych w Spółce związanych z produkcją: blach elektrotechnicznych transformatorowych, kształtowników zimnogiętych i barier drogowych. Należy podkreślić, iż materiały przeznaczone do produkcji poszczególnych wyrobów różnią się między sobą parametrami technicznymi, tj. składem chemicznym, gatunkiem stali, grubością i szerokością kręgów itp.

 

Blachy gorąco- i zimnowalcowane są także wykorzystywane w należących do Spółki centrach serwisowych, które wykonują operacje cięcia kręgów wzdłużnie (na taśmy) lub poprzecznie
(na arkusze). W ramach przyjętej specjalizacji, centrum serwisowe blach gorącowalcowanych znajduje się w Bochni, natomiast centrum serwisowe blach zimnowalcowanych zlokalizowane jest w Tarnowie.

 

Materiał w taśmach wykorzystywany jest głównie na wewnętrzne potrzeby Stalproduktu, stanowi on wsad dla linii profilowania dla wydziałów produkcyjnych Spółki zlokalizowanych w Bochni
(Wydz. P2), Krakowie (Oddz. P3) oraz Tarnowie (Oddz. P4). Z kolei blachy w arkuszach sprzedawane są wyłącznie klientom zewnętrznym Stalproduktu.

 

W 2021 roku głównym dostawcą materiałów wsadowych dla Grupy Stalproduktu, którego wartość dostaw przekroczyła 10 % przychodów ze sprzedaży pozostawała Grupa ArcelorMittal; udział ten wyniósł 19,2%. 

 

W przypadku Segmentu Cynku, podstawowymi surowcami zużywanymi w procesach produkcyjnych są: ruda cynkowo-ołowiowa, koncentraty cynku (blenda), koncentraty ołowiu (galena) oraz koncentraty cynkowo-ołowiowe (blenda bulk).

 

3. Ocena sytuacji ekonomiczno-finansowej

 

WYBRANE DANE FINANSOWE

w tys.zł

w tys. EURO

2021

2020

2021

2020

I. Przychody netto ze sprzedaży produktów, towarów i materiałów

4 674 169

3 321 050

1 021 118

742 267

II. Zysk (strata) z działalności operacyjnej

633 247

196 084

138 339

43 825

III. Zysk (strata) brutto

617 133

223 521

134 819

49 958

IV. Zysk (strata) netto w tym :

528 729

183 776

115 506

41 075

- Zysk (strata), przypadający na właścicieli jednostki dominującej

519 522

172 755

113 494

38 611

- Zysk (strata), przypadający na udziały niekontrolujące

9 207

11 021

2 012

2 463

V. Przepływy pieniężne netto z działalności operacyjnej

271 813

350 487

59 380

78 335

VI. Przepływy pieniężne netto z działalności inwestycyjnej

-122 260

-241 044

-26 709

-53 874

VII. Przepływy pieniężne netto z działalności finansowej

-93 690

-77 552

-20 468

-17 333

VIII. Przepływy pieniężne netto, razem

55 863

31 891

12 204

7 128

IX. Aktywa razem

4 841 895

4 360 350

1 052 723

944 862

XI. Zobowiązania długoterminowe

571 664

671 566

124 291

84 218

XII. Zobowiązania krótkoterminowe

899 018

775 598

195 464

131 092

XIII. Kapitał własny w tym :

3 371 213

2 913 187

732 968

631 270

- przypisany akcjonariuszom jednostki dominującej

3 262 788

2 801 566

709 394

607 083

- przypisany udziałowcom mniejszościowym

108 425

111 621

23 574

24 188

XIV. Kapitał zakładowy

11 161

11 161

2 427

2 419

XV. Liczba akcji

5 580 267

5 580 267

5 580 267

5 580 267

XVI. Zysk (strata) na jedną akcję zwykłą (w zł / EUR)

94,75

32,93

20,70

11,95

XVII. Wartość księgowa na jedną akcję (w zł / EUR)

604,13

522,05

131,35

112,52

XVIII. Zadeklarowana lub wypłacona dywidenda na jedną akcję (w zł / EUR)

6,00

 

1,31

 

 

 

Podstawowe wielkości ekonomiczno-finansowe

W 2021 roku przychody z całokształtu działalności Grupy Kapitałowej Stalprodukt ukształtowały się na poziomie 4 674,2 mln zł. Oznacza to wzrost o 40,7% w stosunku do roku 2020. Wypracowany zysk na poziomie działalności operacyjnej wyniósł 633,2 mln zł, natomiast zysk netto wyniósł 528,7 mln zł (w 2020 zysk na poziomie działalności operacyjnej wyniósł 196,1 mln zł, a zysk netto wyniósł 183,8 mln zł).

W omawianym okresie EBITDA osiągnęła wielkość 783,5 mln zł (wobec 362,9 mln zł w roku 2020).

W 2021 roku rentowność sprzedaży na poszczególnych poziomach kształtowała się następująco
(w %):

 

 

Wyszczególnienie

2021

2020

Rentowność na sprzedaży

12,2

5,7

Rentowność operacyjna

13,0

5,9

Rentowność brutto

12,6

6,7

Rentowność netto

10,7

5,5

 

Rentowność majątku i kapitału własnego obrazują poniższe wielkości (w %) :

 

Wyszczególnienie

2021

2020

Rentowność  majątku

10,4

4,2

Rentowność kapitału własnego

15,0

6,3

 

Płynność finansową w ujęciu statycznym przedstawiają poniższe wskaźniki:

Wyszczególnienie

2021

2020

Wskaźnik bieżącej płynności

2,7

2,5

Wskaźnik płynności przyspieszonej

1,6

1,5

 

W 2021 roku przepływy z działalności operacyjnej wyniosły 268,7 mln zł.

Majątek Grupy Kapitałowej Stalprodukt S.A. w okresie sprawozdawczym wzrósł o 11,1% w stosunku do roku poprzedniego, sięgając 4 845,0 mln zł. Aktywa trwałe zmniejszyły się w analizowanym okresie o 26,4 mln zł i wynoszą 2 397,5 mln zł, zaś wartość aktywów obrotowych wzrosła o 511,1 mln zł (26,4%).

W 2021 roku kapitał własny zwiększył się z 2 913,2 mln zł (2020 r.) do 3 374,3 mln zł
i stanowi 69,6% sumy bilansowej.

Zobowiązania  długoterminowe Grupy Kapitałowej Stalprodukt S.A. na 31.12.2021 r. wyniosły 571,7 mln zł, w tym długoterminowe kredyty i pożyczki stanowią 20,4 mln zł.

W porównaniu do roku 2020 nastąpił spadek zobowiązań długoterminowych o 99,9 mln zł.

Krótkoterminowe kredyty i pożyczki na koniec roku 2021 wyniosły 62,3 mln zł. Kapitał obrotowy netto zwiększył się z poziomu 1 159,1 mln zł w 2020 r. do 1 548,5 mln na koniec 2021 roku.

 

Rentowność kapitału własnego w Grupie Kapitałowej Stalprodukt w analizowanym okresie wyniosła 15,0 %, a stan środków pieniężnych na 31.12.2021 r. wyniósł 492,3 mln zł.

 

Ocena uzyskanych wyników i sytuacji finansowej

Pod względem uzyskanych wyników rok 2021 był dla Grupy Kapitałowej Stalprodukt zdecydowanie lepszy od roku 2020. Grupa odnotowała zwiększenie przychodów ze sprzedaży o 41%, przy tym zysk na sprzedaży wzrósł trzykrotnie, podobnie zysk na działalności operacyjnej, zaś zysk netto uległ zwiększniu o 173% r/r.

Grupa Kapitałowa  nie doświadczyła zatorów płatniczych, konsekwentnie realizując przyjętą politykę w zarządzaniu ryzykiem. Jednostka dominująca nie jest również zagrożona zmieniającymi się kursami walut z uwagi na naturalne w większości zabezpieczenie tego ryzyka. Natomiast ZGH „Bolesław” S.A. oraz podmioty zależne prowadzą aktywną politykę zabezpieczeń. Zgodnie ze strategią zabezpieczeń przed skutkami spadku cen cynku, ołowiu i srebra oraz kursu dolara podmioty zależne na bieżąco identyfikują i oceniają wpływ ryzyka związanego ze zmianami cen metali oraz kursu walutowego na wynik finansowy, przepływy pieniężne oraz bilans.

W roku 2021 nastąpiły zmiany w kształtowaniu się majątku i źródeł jego finansowania. Nastąpił nieznaczny spadek majątku trwałego o 47,7 mln zł, tj. o 2%, zaś majątek obrotowy wzrósł
o 522,6 mln zł, tj. o 27%. W grupie środków obrotowych nastąpił wzrost zapasów o 23% oraz należności krótkoterminowych o 47%.

Aktywa Grupy zwiększyły się o 11%, przy tym wzrostowi o 3% uległ udział źródeł finansowania w pozycji rezerw i zobowiązań.

W analizowanym okresie nastąpił wzrost krótkoterminowych zobowiązań z tytułu dostaw
o 55% (452,4 mln zł).

Kapitał własny stanowi 69% pasywów, a zobowiązania 31%. Zwiększeniu uległa wartość księgowa na jedną akcję zwykłą z 522,05 zł do 598,46 zł (o 15%).

 

Przez cały okres sprawozdawczy Spółka dominująca i większość spółek z Grupy Kapitałowej utrzymywały dobrą płynność finansową, o czym świadczą wskaźniki płynności oraz terminowe realizowanie wszelkich zobowiązań, zarówno wobec pracowników i dostawców, jak i budżetu oraz instytucji finansowych.

 

Grupa Kapitałowa nie jest nadmiernie zadłużona, wykorzystanie kredytów bieżących w całym okresie było umiarkowane. W ocenie banków finansujących Grupa Stalprodukt posiada nieprzerwanie zdolność kredytową, a uzyskiwane wyniki oraz przejrzysta sytuacja majątkowa
i własnościowa pozwalają na uzyskanie finansowania działalności w różnych formach.

W okresie sprawozdawczym Spółka dominująca, a także spółki zależne odnowiły umowy
z bankami na wielocelowe linie kredytowe, mające na celu zabezpieczenie źródeł finansowania Grupy.

 

Zarząd nie przewiduje pogorszenia sytuacji finansowej Grupy w roku 2022. W celu utrzymania dobrej sytuacji finansowej i płynności prowadzone są prace w zakresie zdobywania nowych rynków zaopatrzenia i zbytu, racjonalnej gospodarki zapasami i należnościami oraz obniżki kosztów.

Zarządzanie zasobami finansowymi należy uznać za prawidłowe, o czym świadczy osiągnięcie dobrych wskaźników ekonomicznych oraz utrzymywanie płynności finansowej i zdolności kredytowej, a także terminowe wywiązywanie się z zaciągniętych zobowiązań.

 

4. Ocena czynników i nietypowych zdarzeń mających wpływ na wynik z działalności za rok obrotowy, z określeniem stopnia wpływu tych czynników lub nietypowych zdarzeń na osiągnięty wynik
 

-        wzrost cen materiałów wsadowych do historycznie rekordowych poziomów spowodowany był wzrostem kosztów produkcji (głównie energii elektrycznej i gazu) przy rosnącym popycie, który był reakcją na odbudowę gospodarki po okresie pandemii (głównie rok 2020). Spowodowało to z kolei dynamiczny wzrost cen wyrobów gotowych w całej branży przetwórstwa stali;

-        ww. warunki rynkowe miały największy wpływ na znaczący wzrost przychodów Grupy (ogółem o 40,7%) we wszystkich obszarach działalności jednostki dominującej – Stalprodukt S.A. oraz spółek zależnych ( w tym głównie Segmentu Cynku).
W konsekwencji sytuacja ta przełożyła się bezpośrednio na poprawę wyników na wszystkich poziomach rachunku zysków i strat;

-        rekordowe wzrosty cen surowców energetycznych (zwłaszcza energii elektrycznej i gazu), czego skutkiem był wzrost pozycji kosztów rodzajowych „zużycie materiałów i energii”
o 44,8 % w stosunku do roku 2020. Skutki wzrostu kosztów energii zostały jednak w dużej części zniwelowane rekordowymi podwyżkami cen na wyroby gotowe produkowane przez Grupę;

-        wzrosty uprawnień do emisji CO2 do rekordowych poziomów (ponad 90 EUR/tonę), które w bezpośredni sposób przyczyniły się do wzrostów cen energii i gazu.

 

Z kolei w przypadku Segmentu Cynku, główne czynniki to:

-        wzrost notowań cynku, ołowiu i srebra (z większenie, w relacji do 2020 roku, średniorocznych notowań cynku i ołowiu odpowiednio o 32,6% i o 20,8% oraz wzrost średniorocznych notowań srebra o 22,3%);

-        wzrost cen koksiku o 75% (z 625 zł/t w grudniu 2020 r. do 1 095 zł/t w grudniu 2021 r.);

-        ponad 3-krotny wzrost cne energii elektrycznej;

-        pogłębiający się deficyt koncentratów na rynku, skutkujący niskim benchmarkiem w 2021 roku (159 USD/dmt) oraz T/C spotowe w 4Q’21 na poziomie 50 USD/dmt.

 

·         Wpływ pandemii COVID-19 na polską gospodarkę

 

W 2021 r. na sytuację społeczno-gospodarczą Polski nadal w pewnym stopniu oddziaływała pandemia COVID-19. Czasowe obostrzenia w życiu społeczno-gospodarczym (największe w pierwszych miesiącach roku) przeważnie były jednak o wiele mniej restrykcyjne niż wiosną
2020 r., kiedy wprowadzono stan epidemii w kraju.

 

·         Ogólna koniunktura gospodarcza w Polsce

 

W podstawowych obszarach działalności gospodarczej w 2021 r. uzyskano lepsze wyniki niż
w poprzednim roku. Nieco poprawiła się sytuacja na rynku pracy: w końcu 2021 r. większa niż rok wcześniej była liczba pracujących w gospodarce narodowej, zaś mniejsza – stopa bezrobocia rejestrowanego. W ciągu roku obserwowano stopniowe nasilenie zjawisk inflacyjnych – w grudniu 2021 r. wzrost w skali roku cen zarówno konsumpcyjnych, jak i producentów był najwyższy od wielu lat (CPI na poziomie 8,6%).

 

Według wstępnych szacunków GUS produkt krajowy brutto był realnie o 5,7% wyższy niż w 2020 r. (kiedy odnotowano spadek o 2,5%). To najwyższy wzrost od 14 lat, ale silne odbicie po pierwszym pandemicznym roku 2020 na świecie nie jest niczym nadzwyczajnym.

 

Głównym czynnikiem wzrostu gospodarczego w 2021 roku był popyt krajowy. Pozytywnie oddziaływało zarówno spożycie, jak i popyt inwestycyjny. Popyt krajowy był o 8,2% wyższy niż w 2020 r. Spożycie ogółem wzrosło o 4,8% (przed rokiem zmniejszyło się o 1,1%), w tym spożycie w sektorze gospodarstw domowych zwiększyło się o 6,2%.

 

Nakłady brutto na środki trwałe wzrosły o 8,0%. Wartość dodana brutto w gospodarce narodowej była o 5,3% większa niż rok wcześniej (w 2020 r. obniżyła się o 2,6%).

 

Siłą napędową gospodarki był przemysł, gdzie odnotowano w ysoki wzrost wartości dodanej brutto, o 14,1% w porównaniu z 2020 r. (kiedy to odnotowano spadek o 5,3 proc.), w budownictwie odnotowano wzrost jedynie o 1,2 proc (w 2020 r. spadek o 4,6 proc.), a w handlu
i naprawach nastąpił wzrost o 5,9 proc. (spadek o 2,7 proc. w 2020 r.).

 

·         poziom produkcji stali

 

Światowa produkcja stali surowej wzrosła o 3,7% rok do roku do 1,95 miliarda ton w 2021 r. , przy czym spadek w Chinach został zrekompensowany wzrostem w większości innych głównych krajów produkujących stal, podało World Steel Association (Worldsteel).


Chiny, największy na świecie producent stali, wyprodukowały w zeszłym roku 1,03 miliarda ton surowej stali, co oznacza spadek o 3% z 1,06 miliarda ton w 2020 roku. Spadek produkcji w Chinach był spowodowany staraniami Pekinu o utrzymanie rocznej produkcji na poziomie z 2020 r. lub niższym, zwłaszcza po tym, jak większość hut przyspieszyła ograniczanie produkcji od końca września.

Jednak od 2020 r. na innych kluczowych rynkach azjatyckich nastąpił wzrost produkcji stali. Indie pozostały drugim co do wielkości producentem stali na świecie, z całkowitą liczbą 118,1 mln ton w 2021 r., co stanowi wzrost o 17,8% w porównaniu z 100,3 mln ton w 2020 r.
Trzeci co do wielkości producent stali na świecie, Japonia, wyprodukowała 96,3 mln ton w 2021 r., co oznacza wzrost o 15,8% rok do roku. Korea Południowa wyprodukowała w ubiegłym roku 70,6 miliona ton, co oznacza wzrost o 5,2% w porównaniu z 2020 r.

 

W Unii Europejskiej produkcja stali wzrosła o 15,4% rok do roku do ok. 152,5 mln ton w 2021 roku. Niemcy, największy producent w UE, wyprodukowały 40,1 mln ton, o 12,3% więcej niż w 2020 roku.

 

W Polsce wyprodukowano 8,4 mln ton, tj. o 6,5% więcej niż w 2020 roku.

 

 

·           popyt na wyroby stalowe w Europie

 

Cały rok 2020 był pod silnym wpływem pandemii i przyniósł ponad 10-procentowy spadek zużycia jawnego stali w UE, po spadku o 5,1% w 2019 roku. Zrewidowana prognoza Euroferu na rok 2021 zakłada niemal 14% wzrostu jawnego zużycia stali w 2021 r. w stosunku do roku 2020
i znacznie bardziej umiarkowane wzrosty w 2022 i 2023 r. tj. odpowiednio +3,2% i +1,7%, co ma nastąpić dzięki łagodnej, ale ciągłej poprawie popytu ze strony sektorów wykorzystujących stal.

Eurofer jednak zastrzega, że perspektywy stają się coraz bardziej niepewne, w szczególności ze względu na duże zakłócenia w łańcuchach dostaw na świecie i rosnące ceny energii, które mają poważnie wpłynąć na popyt ze strony sektorów wykorzystujących stal przynajmniej do drugiego kwartału 2022 roku.

 

Po rekordowych spadkach z 2020 r. spowodowanych blokadami covidowymi, branże wykorzystujące stal w UE doświadczały silnego odbicia w produkcji w okresie do drugiego kwartału 2021 r., kiedy to odnotowały wyjątkowo wysokie tempo wzrostu (+29,2% w odniesieniu do poprzedniego roku). Szybsze niż oczekiwano ożywienie w niektórych sektorach (w szczególności AGD i branży motoryzacyjnej) pozwoliło odrobić straty poniesione w wyniku pandemii w pierwszej połowie 2021 roku.

 

Jednak problemy w globalnym łańcuchu dostaw doświadczane od lipca 2021 r., a zwłaszcza te, które dotyczą sektora motoryzacyjnego (rosnące koszty transportu, energii i wysyłki, brak komponentów itp.), wpłynęły na produkcję w trzecim kwartale 2021 roku. W rezultacie łączna produkcja sektorów wykorzystujących stal wzrosła o skromne +3,2% w trzecim kwartale 2021 roku. A w sektorze motoryzacyjnym odnotowano spadek o 14,4%, który był skutkiem nie tylko ciągłych zakłóceń w łańcuchach dostaw, ale też przytłumionego popytu ze strony konsumentów.

Eurofer w wielu wypowiedziach zaznacza, że sytuacja ta zagraża ożywieniu i wywołuje dużą niepewność co do ogólnych perspektyw przemysłu wykorzystującego stal, co najmniej do drugiego kwartału 2022 r.

 

·         jawne zużycie stali

 

Eurofer prognozuje, że w 2021 roku zużycie stali ma odbić się o niemal 14%, ale wzrost w roku 2022 ma być już bardziej umiarkowany, tj. +3,2% (co oznacza powrót do poziomu zużycia jawnego  z 2017 r.) Poprawa popytu ze strony sektorów wykorzystujących stal będzie trwała, pod warunkiem, że nie nastąpi jakiś dodatkowy szok zewnętrzny. Perspektywy na 2023 r. przewidują roczny wzrost o 1,7 proc. Jednak prognozy stają się coraz  bardziej niepewne ze względu na masowe zakłócenia w globalnym łańcuchu dostaw, które mają miejsce od początku III kwartału 2021 r. i z dużym prawdopodobieństwem osłabią popyt ze strony użytkowników końcowych stali.

 

·         import wyrobów stalowych na rynki UE

 

W ciągu pierwszych jedenastu miesięcy 2021 r. import wyrobów gotowych wyrobów wzrósł o 39%, w tym import wyrobów płaskich o 43% a import wyrobów długich o +25%. Import rósł znacząco już od początku 2021 roku, a w drugim i trzecim kwartale nastąpiły wysokie poziomy importu, które korelowały z ogólną poprawą popytu na stal.

 

Przywóz według kraju pochodzenia

W ciągu pierwszych jedenastu miesięcy 2021 r. głównymi krajami pochodzenia gotowej stali przywożonej na rynek UE były: Turcja, Federacja Rosyjska, Korea Południowa, Indie i Ukraina. Te pięć krajów reprezentowało 56% całkowitego importu stali gotowej do UE. Turcja i Federacja Rosyjska były największymi eksporterami gotowych wyrobów stalowych do UE (z udziałem odpowiednio 15,5% i 12,8%), a następnie Indie (11,9%), Ukraina (8,3%) i Korea Południowa (7,4%).

 

·         Rynek cynku


Perspektywy rynku cynku

 

W perspektywie do końca bieżącego roku głównymi czynnikami mającymi wpływ zarówno na rynek cynku jak i na rynki surowcowe w całości, będzie sytuacja makroekonomiczna oraz sytuacja geopolityczna. Wybuch wojny na Ukrainie spowodował radykalną zmianę uwarunkowań i co za tym idzie, niepewność w każdym aspekcie funkcjonowania światowych gospodarek i społeczeństw. Oceniając zatem perspektywy rynku cynku należy mieć na uwadze, iż sytuacja, w jakiej się znajdujemy jest bardzo niepewna i trudno wskazać pewne scenariusze jej rozwoju.

 

Analizując sytuację makroekonomiczną, można spodziewać się spadku światowego PKB, w tym również PKB Chin, które odpowiadają za główne zużycie surowców. Wg Moody’s gospodarki krajów grupy G-20 w roku 2022 odnotują PKB na poziomie 3,6%, natomiast PKB Chin prognozowane jest na poziomie 5,2%. Kolejnym kluczowym elementem dotyczącym sytuacji gospodarczej na świecie jest wysoka inflacja, która powoduje presję na podwyższanie przez rządy stóp procentowych, co z kolei może powodować odpływ kapitału z rynków surowcowych w stronę bezpiecznych instrumentów finansowych takich jak m.in. państwowe obligacje.

 

Czynnikiem wpływającym na rynki surowcowe, w tym na rynek cynku, na dawno niespotykaną skalę, jest wybuch wojny na Ukrainie. W jej wyniku nastąpiły zakłócenia podaży czy niedobory już niskich stanów zapasów.

 

Analitycy JP Morgan ocenili, iż pomimo tego, że alokacja kapitału w surowcach jest powyżej średniej, sytuacja taka może się utrzymać a nawet przekroczy dotychczasowe maksima, co z kolei przełoży się na utrzymanie się korzystnej sytuacji na rynkach surowcowych. Z kolei Goldman Sachs korzystnie ocenia perspektywy dla rynku surowców, m.in. ze względu na ich rolę jako zabezpieczenie przed inflacją.

 

 

Fundamenty rynku cynku

Rekordowe w ostatnim czasie ceny cynku spowodowały, iż w branży wydobywczej panowały dobre nastoje, co przekładało się na zwiększenie produkcji górniczej. Wg ILZSG produkcja górnicza w roku 2021 wzrosła względem roku wcześniejszego o 4,5% i tendencja ta utrzyma się prawdopodobnie w bieżącym roku. Wynikające z tego zwiększenie podaży koncentratów powoduje sprzyjającą sytuację dla hut. Wg nieoficjalnych informacji, dwaj czołowi  producenci uzgodnili roczne kontrakty na dostawę koncentratu cynku  na poziomie ok. 230 USD/t, co stanowi wzrost o 45% względem poziomu z roku wcześniejszego. Gwałtowny wzrost opłat TC podkreśla brak równowagi między stosunkowo prężną podażą kopalń a ograniczonym rynkiem hutniczym, który z kolei powoduje ograniczoną podaż cynku.

 

Spadające zapasy wskazują na nadwyrężenia podaży, podczas gdy ponowny wzrost europejskich cen energii wywiera kolejną presję na huty. W zeszłym roku w Europie dochodziło do wstrzymania lub ograniczenia pracy części hut cynku (Nyrstar, Glencore, Plovdiv), z powodu wysokich cen energii. Przełożyło się to utrzymanie się niskich stanów zapasów tego metalu. Niepewność na rynkach energii wynikająca z wojny na Ukrainie, w mniejszym lub większym stopniu przełoży się na koszty energii. Aktualnie trudno jest ocenić, w jakim stopniu wzrost marży europejskich hut wynikający ze wzrosty opłat TC zrekompensuje spodziewany wzrost cen energii oraz czy wystąpią większe perturbacje na rynkach energii spowodowane niestabilną sytuacją geopolityczną.

 

W minionym roku nastąpił spadek zapasów cynku, wynikający z gwałtownego wzrostu aktywności przemysłowej, podczas gdy globalne systemy logistyczne i wysyłkowe posiadały zmniejszoną wydolność. Dodatkowo niskie stany zapasów na giełdach sprawiają, że rynek jest bardziej podatny na naciski.

 

Reasumując: aktualnie mamy do czynienia z dwoma przeciwstawnymi czynnikami wpływającymi bezpośrednio na rynek cynku z punktu widzenia jego fundamentów. Z jednej strony występuje presja ze strony czynników geopolitycznych potęgowana przez zmniejszenie podaży w Europie oraz w USA, co wpływa korzystnie na pespektywy rynku cynku. Z drugiej strony, niepewność gospodarcza, spadek PKB i zmniejszający się popyt w Chinach wpływa negatywnie na rokowania dla tego rynku.

 

5. Informacje o zawartych umowach znaczących dla działalności Emitenta, w tym znanych emitentowi umowach zawartych pomiędzy akcjonariuszami (wspólnikami), umowach ubezpieczenia, współpracy lub kooperacji
 

W dniu 15 grudnia 2017 r. została podpisana umowa na zakup akcji Spółki GO Steel Frydek Mistek a.s. z siedzibą w Republice Czeskiej od Spółki ArcelorMittal S.A. z siedzibą w Luksemburgu. Ostateczne wynagrodzenie na które składają się płatność gotówkowa, płatności warunkowa oraz wartość przypisana do podpisanej umowy handlowej wyniosło do 40 mln Euro. Umowa ta wywoływała w roku 2021 skutki dla działalności Emitenta, gdyż elementem ceny zakupu jest k omponent określony jako „Earn-out”, który oznacza prawo sprzedającego do 50% udziału w wyniku powyżej założonego w wycenie sporządzonej dla potrzeb transakcji poziomu EBITDA w okresie 4 kolejnych lat (czyli w okresie 2018-2021), z zastrzeżeniem, że całkowita płatności z tego tytułu nie może przekroczyć 3,5 mln EUR (na całość kwoty utworzono rezerwę), natomiast szacowana kwota wypłaty za rok 2021 wynosi 2,2 mln EUR.

 

6. Powiązania organizacyjne i kapitałowe z innymi podmiotami
 

Stalprodukt S.A., wraz z 10 jednostkami zależnymi, tworzy Grupę Kapitałową. Stalprodukt posiada
100 % udziałów w spółkach zależnych, z wyjątkiem Zakładów Górniczo-Hutniczych „Bolesław” S.A., w której posiada 94,93 % akcji.

 

Stalprodukt S.A., jako jednostka dominująca w grupie, wytycza kierunki działalności i rozwoju jednostek zależnych, utworzonych w ramach restrukturyzacji oraz przejętych w celu rozszerzenia działalności produkcyjnej, handlowej i usługowej.

 

Podstawowymi przedmiotami działalności spółek z Grupy Kapitałowej są:

 

·         produkcja blach elektrotechnicznych transformatorowych - jednostka dominująca Stalprodukt S.A., GO Steel a.s.,

·         produkcja kształtowników zimnogiętych, ochronnych barier drogowych oraz blach i taśm ciętych, zimno- i gorącowalcowanych – jednostka dominująca Stalprodukt S.A.,

·         wydobywanie rud metali nieżelaznych oraz produkcja cynku i ołowiu – ZGH „Bolesław” S.A. wraz ze spółkami zależnymi:

-          Huta Cynku „Miasteczko Śląskie” S.A. – produkcja cynku rektyfikowanego, ołowiu
i kadmu,

-          Boltech Sp. z o.o. – usługi energetyczne, laboratoryjne i mechaniczno-budowlane, usługi transportowo-sprzętowe i spedycyjne, produkcja kruszyw dolomitowych, wyrobów cynkowych i stopów cynku,

-          Gradir Montenegro d.o.o. – wydobycie rud cynkowo-ołowiowych oraz produkcja koncentratu,

-          Agencja Ochrony Osób i Mienia „Karo” Sp. z o.o. – ochrona mienia i osób.

 

·         działalność handlowa:

-    Stalprodukt-Centrostal Kraków Sp. z o.o. (od 29.09.2021 r. w likwidacji),

-    Stalprodukt-Zamość Sp. z o.o.

·         pozostała  działalność produkcyjno-usługowa:

-         produkcja odgromowych bednarek i drutów ocynkowanych oraz taśm stalowych - Cynk-Mal S.A.,

-         produkcja blach zimnowalcowanych – GO Steel a.s.,

-         produkcja i regeneracja części zamiennych - Stalprodukt-Wamech Sp. z o.o.,

-         instalacja, remonty i konserwacja maszyn - Stalprodukt-Wamech Sp. z o.o.,

-         produkcja konstrukcji stalowych - STP Elbud Sp. z o.o., Stalprodukt-Wamech Sp. z o.o.,

-         usługi cynkowania - STP Elbud Sp. z o.o. i Cynk-Mal S.A.,

-         budowa, utrzymanie dróg i autostrad – Stalprodukt-Wamech Sp. z o.o.,

-         ochrona mienia i osób - Stalprodukt Ochrona Sp. z o.o.,

-         projektowanie urządzeń związanych z wykorzystaniem odnawialnych źródeł energii – AnewInstitute Sp. z o.o.,

-         Hotel Ferreus Sp. z o.o. – usługi hotelowe.

 

a)      W związku z zakończeniem przez Spółkę budowy 5-gwiazdkowego hotelu Ferreus
w Krakowie, 9 marca 2021 r. podpisana została umowa spółki Hotel Ferreus Sp. z o.o. Kapitał zakładowy tej spółki wynosi 500 tys. zł i dzieli się na 500 udziałów o wartości nominalnej 1 tys. zł każdy, które w całości zostały objęte przez Stalprodukt S.A. jako jedynego jej wspólnika. W dniu 17.06.2021 Krajowy Rejestr Sądowy dokonał rejestracji spółki. Spółka Hotel Ferreus Sp. z o.o. została powołana do prowadzenia działalności hotelarskiej na bazie umowy dzierżawy przedmiotowego obiektu. Ze względu na pandemię koronawirusa Spółka wstrzymywała się z uruchomieniem hotelu. Przewidywany obecnie termin rozpoczęcia działalności to koniec 2. kwartału 2022 r. Obiekt posiada decyzję Powiatowego Inspektora Nadzoru Budowlanego – Powiat Grodzki pozwolenie na użytkowania oraz pozytywne stanowisko w zakresie ochrony przeciwpożarowej Komendanta Miejskiego Państwowej Straży Pożarnej w Krakowie.  Hotel posiada ogółem 71 jednostek mieszkalnych. Całkowite planowane nakłady na jego budowę na podstawie kosztorysów inwestorskich określone zostały na poziomie 66 mln zł. Rzeczywiście poniesione nakłady wyniosły 58,9 mln zł.

Mimo założenia spółki celowej, Zarząd Emitenta podjął ostatecznie decyzję o prowadzeniu działalności hotelarskiej bezpośrednio przez Stalprodukt.

 

b)      W dniu 29 września 2021 roku Walne Zgromadzenie Wspólników spółki Stalprodukt- Centrostal Kraków Sp. z o.o. podjęło uchwałę o postawieniu spółki w stan likwidacji. Decyzja ta jest konsekwencją optymalizacji kanału dystrybucji rozpoczętej w roku 2018.
W dniu 28 czerwca 2018 roku podpisano umowę agencyjną ze Spółką Stalprodukt-Centrostal Kraków Sp. z o.o. Zgodnie z jej warunkami zakupy i sprzedaż nie były dokonywane na rachunek własny spółki zależnej, lecz w imieniu i na rachunek Stalproduktu. Z dniem
1 października 2021 r. Stalprodukt dokonał przejęcia zespołów handlowych w swoje struktury, tym samym działalność spółki zależnej, jako Agenta została zakończona.

Zmiany wprowadzone w dystrybucji produktów Segmentu Profili mają na celi poprawę efektywności zarządzania magazynami wyrobów gotowych oraz ograniczenie kosztów związanych z siecią sprzedaży, a także wzrost efektywności sprzedaży segmentu.

 

W ocenie Zarządu decyzja ta nie stanowi zaniechania działalności w myśl Międzynarodowych Standardów Rachunkowości.

 

 

6.1 Zmiany w wielkości posiadanych akcji (udziałów) spółek powiązanych.

 

W roku 2021 nie zaszły żadne zmiany w zakresie wielkości posiadanych akcji bądź udziałów
w podmiotach powiązanych.

 
7. Transakcje zawarte przez emitenta lub jednostkę od niego zależną z podmiotami powiązanymi na innych warunkach niż rynkowe
 

Transakcje z podmiotami powiązanymi w roku 2021 dotyczą:

-          sprzedaży produktów i towarów do spółek z Grupy Kapitałowej Stalproduktu,

-          świadczenia usług dla Stalprodukt S.A. przez spółki zależne.

 

Są to transakcje typowe i rutynowe, świadczone w sposób ciągły, zawierane na warunkach rynkowych w ramach grupy kapitałowej i wynikające z bieżącej działalności operacyjnej. Inne znaczące transakcje z podmiotami powiązanymi nie wystąpiły.

 

8. Informacje o zaciągniętych i wypowiedzianych w roku 2021 umowach dotyczących kredytów i pożyczek
 

a)        Umowy zawarte przez Stalprodukt S.A.

 

·      Umowę wielocelowej linii kredytowej z przeznaczeniem na kredyt w rachunku bieżącym, gwarancje i akredytywy z BNP Paribas S.A. z siedzibą w Warszawie, z limitem 50 000 tys. zł. W ramach limitu kredytowego, spółka z grupy kapitałowej Stalprodukt-Wamech Sp. z o.o. może korzystać z sublimitu w wysokości 2 000 tys. zł. Umowa obowiązuje do dnia 24.11.2022 roku. 

 

·      Limit kredytowy w Banku Handlowym w Warszawie S.A. na linię rewolwingową na udzielanie gwarancji bankowych i otwieranie akredytyw z limitem odnawialnym do
65 000 tys. zł. Linia dotyczy kwoty 50 000 tys. zł z przeznaczeniem na kredyt w rachunku bieżącym oraz wystawianie gwarancji i akredytyw z terminem do 18 miesięcy oraz
15 000 tys. zł na gwarancje długoterminowe do 5 lat. Umowa obowiązuje do dnia 29.09.2022 r.

 

·      z Bankiem PKO BP S.A. z siedzibą w Warszawie o limit kredytowy wielocelowy w wysokości 150 000 tys. zł, przeznaczony na korzystanie z kredytu w rachunku bieżącym
(do 85 000 tys. zł) oraz otwieranie akredytyw i udzielanie gwarancji (do 40 000 tys. zł).
W ramach limitu kredytowego, spółki z grupy kapitałowej STP Elbud Sp. z o.o. i GO Steel a.s. mogą korzystać z sublimitów w wysokości odpowiednio 15 000 tys. i 10 000 tys. zł. Termin obowiązywania umowy: 13.01.2023 r.

 

·      z Bankiem Pekao S.A. z siedzibą w Warszawie o linię kredytową do łącznej kwoty
100 000 tys. zł, z przeznaczeniem na limit w rachunku bieżącym (do 72 000 tys. zł) oraz na wystawianie gwarancji i otwieranie akredytyw (do 10 000 tys. zł). W ramach limitu kredytowego, spółki z grupy kapitałowej STP Elbud Sp. z o.o. oraz Cynk-Mal S.A. mogą korzystać z sublimitów w wysokości odpowiednio: 13 000 tys. zł oraz 15 000 tys. zł. Termin obowiązywania umowy: 30.09.2023 r.

 

·      z Bankiem Societe Generale S.A. z siedzibą w Warszawie o limit kredytowy wielocelowy w wysokości 15 000 tys. zł, przeznaczony na korzystanie z kredytu w rachunku bieżącym oraz otwieranie akredytyw i udzielanie gwarancji (do 5 000 tys. zł). Termin obowiązywania umowy: 31.05.2022 r.

 

Na dzień bilansowy obowiązywały także umowy:

 

·      z Bankiem PKO BP S.A. z siedzibą w Warszawie o kredyt inwestycyjny w wysokości
100 000 tys. zł przeznaczony na refinansowanie wydatków związanych z nabyciem akcji spółki GO Steel a.s. Kredyt udzielony na okres do 30.06.2023 r.

 

 

b)       Zestawienie linii kredytowych ZGH „Bolesław” S.A.

 

W okresie sprawozdawczym ZGH „Bolesław” korzystały z limitów kredytowych w rachunkach otwartych.

ING Bank Śląski S.A. na kwotę 10.000 tys. USD,
Bank Polska Kasa Opieki S.A. na kwotę 30.000 tys. zł,
BNP Paribas Bank Polska S.A. na kwotę 20.000 tys. zł,
W dniu 8 kwietnia 2015 roku Spółka zawarła z NFOŚiGW w Warszawie umowę pożyczki na dofinansowanie realizacji przedsięwzięcia pn. „Budowa Zakładu Przerobu Odpadów Poflotacyjnych – Instalacji do przetwarzania w procesie odzysku metodą flotacyjnego wzbogacania odpadów poflotacyjnych pozyskanych ze stawów osadowych Zakładów Górniczo – Hutniczych „Bolesław” S.A.”. Pożyczka w wysokości 42.161,8 tys. zł została udzielona na okres od 01.02.2015 r. do 20.12.2022 r. i jest oprocentowana 3,5% w skali roku. Stan zadłużenia na 31.12.2021 roku wynosi 12,6 mln zł.

 

W związku z faktem, iż ZGH „Bolesław” S.A. nabyły w dniu 02.01.2018 roku od Spółki Boltech Sp. z o.o. Zorganizowaną Część Przedsiębiorstwa tj. Zespół Kotłowni, w skład której wchodzi majątek sfinansowany ze środków pochodzących z umów pożyczek z WFOŚiGW w Krakowie,
w dn. 29.01.2018 r. zostały podpisane Umowy przejęcia Praw i Zobowiązań wynikających z ww. umów pożyczek:

pożyczka nr P/114/15/21 na finansowanie zadania pod nazwą „Zabudowa układu odpylania spalin z kotłów zlokalizowanych w kotłowni Bolesław” w kwocie 4.742.900 zł do dnia 15.12.2022 r. Stan zadłużenia na 31.12.2021 r. wynosi 651,3 tys. zł.
 

Zadłużenie ZGH „Bolesław” S.A. z tytułu pożyczek na dzień 31.12.2021 r. wynosi 13,3 mln zł.

 

W roku 2021 Huta Cynku „Miasteczko Śląskie” kontynuowała współpracę w zakresie kredytowania bieżącego z bankami, które kredytowały ją w 2020 r., tj. ING Bank Śląski S.A., Credit Agricole Bank Polska S.A., PKO BP S.A. oraz PeKaO S.A., korzystając w trakcie roku z trójwalutowych, wielocelowych linii kredytowych do wysokości 60 mln zł oraz limitów transakcyjnych na transakcje skarbowe, udzielonych przez te instytucje Spółce.

Credit Agricole Bank Polska    5.000 tys. zł,
PKO BP SA.                          10.000 tys. zł,
Pekao SA.                               15.000 tys. zł,
ING Bank Śląski S.A             30.000 tys. zł.
 

Z bankiem BNP Paribas Bank Polska S.A., BNP Paribas w Londynie, ING Bank N.V. w Holandii oraz mBank S.A. Huta współpracowała w zakresie transakcji skarbowych w ramach udzielonych limitów transakcyjnych.

W roku 2021 Spółka kontynuowała spłatę pożyczki z Narodowego Funduszu Ochrony Środowiska – wartość rat kapitałowych spłaconych w 2021 roku to 4.460,0 tys. zł. Według stanu na 31 grudnia 2021 do spłaty pozostało 14.656,3 tys. zł.

 

Spółka Gradir Montenegro d.o.o. na dzień 31.12.2021 roku posiada jedną umowę pożyczki, zawartą z ZGH „Bolesław” S.A. na kwotę 23.000.000 USD z 26.10.2011 r., z terminem zapadalności pozostałych 20 kwartalnych rat po 750.000 USD oraz 4 kwartalnych rat po 500.000 USD, przypadających do spłaty w okresie 01.01.2021 – 31.12.2026 r. Na dzień 31.12.2021 r., do spłaty pożyczki przez Gradir Montenegro d.o.o. pozostało 14.000.000 USD. Oprocentowanie pożyczki zbudowane jest w oparciu o LIBOR 3M + marża pożyczkodawcy, która zgodnie z podpisanymi aneksami z dnia 01.07.2020 r, wynosi 2,75%.

 

Reasumując, współpraca Grupy Kapitałowej z instytucjami finansowymi w 2021 roku przebiegała prawidłowo. Pozwoliło to na realizację założonej polityki inwestycyjnej i finansowej Grupy oraz zapewnienie stabilnej płynności finansowej.

 

 

9. Informacje o pożyczkach, poręczeniach i gwarancjach udzielonych przez Spółkę
w roku 20 21

 

a)        pożyczki, poręczenia i gwarancji udzielone przez Stalprodukt S.A.          

 

Stan pozostałych pożyczek, które zostały udzielone wyłącznie podmiotom powiązanym, przedstawiał się na dzień bilansowy następująco:

 

pożyczka oprocentowana (WIBOR 1M + marża) w kwocie 20 000 tys. zł udzielona w dniu 24.05.2010 r. Stalprodukt-Profil S.A. Pozostała do spłaty kwota to 6 000 tys. zł, zgodnie z aneksem do umowy pożyczki z dnia 30.12.2021 r. przypada do spłaty na dzień 31.12.2022 r.;
 

pożyczka oprocentowana (WIBOR 1M + marża) w kwocie 20 000 tys. zł udzielona w dniu 24.05.2010 r. StalNet Sp. z o.o. Pozostała do spłaty kwota to 8 500 tys. zł, zgodnie z aneksem do umowy pożyczki z dnia 30.12.2021 r. przypada do spłaty na dzień 31.12.2022 r.
 

Spółka nie posiada na dzień bilansowy zobowiązań warunkowych innych niż z tytułu gwarancji dobrego wykonania, dotyczących produkcji i montażu barier drogowych. Na dzień 31.12.2021 r. łączna kwota niewygasłych gwarancji z tego tytułu wynosi 18 967 tys. zł.

 

b)       pożyczki, poręczenia i gwarancji udzielone przez spółki z Grupy Kapitałowej Stalprodukt S.A.

 

GK ZGH „Bolesław” posiada zobowiązania warunkowe, w tym ustanowione zabezpieczenia zobowiązań wynikających z umów zawartych z NCBiR, NFOŚiGW, WFOŚ oraz zabezpieczenia na majątku Spółek Grupy.

 

W skład zobowiązań warunkowych GK ZGH „Bolesław” wchodzą m.in.:

-       wartości ustanowionych poręczeń i gwarancji, w tym.:

·         zabezpieczenie umów zawartych z NCBiR o dofinansowanie projektów:

o  ”Weryfikacja w oparciu o linię pilotażową nowej technologii ZGH Bolesław S.A do elektrowydzielania cynku wysokiej czystości celem zwiększenia udziału surowców wtórnych w procesie produkcji cynku elektrolitycznego do poziomu stanowiącego przełom w branży”, (POIR.01.01.02-00-0159/16-00). Kwota projektu 38.873,2 tys. zł. Termin ważności zobowiązania 30.06.2026 r.;

o  ”Demonstracja w warunkach operacyjnych innowacyjnego procesu wytwarzania koncentratu flotacyjnego Zn-Pb-Ag celem zwiększenia odzysku Ag i Zn ze szlamów z procesu ługowania prażonki cynkowej kluczem do efektywnego zagospodarowania odpadów wydobywczych  po przeróbce rud cynku i ołowiu” (POIR.01.01.02-00-0080/17-00). Zabezpieczenie do kwoty projektu 4.976,2 tys. PLN. Termin ważności zobowiązania 31.03.2026 r.;

o  ”Opracowanie nowatorskiej technologii odzysku cynku w procesie przewałowym z mieszanin odpadów hutniczych wraz z uzdatnieniem żużli poprocesowych do postaci tytułu ubogiej rudy żelaza” (POIR.01.01.02-00-0206/17-00). Kwota projektu 12.000,0 tys. PLN. Termin ważności zobowiązania 31.08.2025 r.;

o  "Innowacyjny odzysk cennych i krytycznych metali poprzez recykling odpadów powstających w hydrometalurgii cynku" (POIR.01.02.00-00-0090/19). Kwota projektu 4.623,3 tys. PLN. Termin ważności 31.12.2023 r.

 

-       zabezpieczenia na majątku spółki ZGH „Bolesław” S.A.:

·         zabezpieczenie spłaty pożyczki wobec NFOŚiGW w Warszawie zaciągniętej na finansowanie zadania inwestycyjnego "Budowa Zakładu Przerobu Odpadów Poflotacyjnych” do kwoty 21.648,5 tys. PLN,

·         zabezpieczenie spłaty pozostałej kwoty pożyczek wobec WFOŚiGW w Krakowie przejętych w wyniku zakupu od BOLTECH sp. z o.o. Zespołu Ciepłowni - kwota 651,3 tys. PLN,

·         gwarancje bankowe udzielone dostawcom materiałów (miał węglowy, paliwa, energia elektryczna) - kwota 1.700,0 tys. PLN,

·         zabezpieczenie umowy 856/IG/2012 zawartej ze Skarbem Państwa - Ministrem Środowiska o korzystanie za wynagrodzeniem z informacji geologicznej dotyczącej złoża rud cynku i ołowiu "Pomorzany" do kwoty 10.516,8 tys. PLN. Zobowiązania z tego tytułu zostały w całości uregulowane do 31.12.2021 r.

·         zabezpieczenie w przypadku wystąpienia negatywnych skutków w środowisku oraz szkód w środowisku – instalacja pieców obrotowych służących do produkcji koncentratu cynkowego z odpadowych materiałów cynkonośnych w procesie przewałowym
i w związku z prowadzeniem magazynu odpadów innych niż zabezpieczone i obojętne w kwocie  9.582,1 tys. PLN (Marszałek Województwa Małopolskiego).

·         zabezpieczenie wykonania zobowiązań z tytułu usuwania i likwidacji negatywnych skutków w środowisku (zabezpieczenie wymagane rozporządzeniem Parlamentu Europejskiego i Rady 1013/2006 Nr SLG64110IN20) – dotyczy wywozu poza granicę Polski odpadu w postaci szlamu Cu-Co – kwota 335,1 tys. PLN 

 

-       zabezpieczenia na majątku spółki HCM S.A.:

·         cesja praw z polisy ubezpieczeniowej do wysokości pożyczki NFOŚiGW – 37,0 mln PLN;

·         hipoteka umowna na KW GL1T/00094659/8 – 46,2 mln PLN,

·         sądowy zastaw rejestrowy na zapasach (zbiorze rzeczy ruchomych zakupionych bądź wytworzonych) – 46,2 mln PLN,

-       weksle in blanco spółki HCM S.A.:

·         NFOŚiGW w Warszawie – do kwoty maksymalnej 46.195.312,50 PLN;

·         Narodowe Centrum Badań i Rozwoju w Warszawie – 1.829.590,33 PLN + odsetki;

·         Narodowe Centrum Badań i Rozwoju w Warszawie – 3.765.916,40 PLN + odsetki;

·         Narodowe Centrum Badań i Rozwoju w Warszawie – 4.547.108,44 PLN + odsetki;

 

Huta Cynku „Miasteczko Śląskie” S.A. nie udzieliła w 2021 roku żadnych poręczeń ani gwarancji.

 

10. Informacje o wykorzystaniu przez emitenta wpływów z emisji
 

W okresie objętym raportem Stalprodukt S.A. nie przeprowadzał emisji papierów wartościowych.

 

11. Informacje o posiadanych przez Emitenta udziałach własnych
 
Emitent nie posiadał w okresie sprawozdawczym udziałów własnych.

 

12. Informacje o posiadanych przez Emitenta oddziałach
 
Stalprodukt  S.A. posiada 2 oddziały produkcyjne, w których odbywa się produkcja kształtowników zimnogiętych:

a)      Stalprodukt S.A. Odd ział Profilii Giętych P3, ul. Nad Drwiną 10, 30-741 Kraków,

b)      Stalprodukt S.A. Od dział Profilii Giętych P4,Al. Piaskowa 122, 33-100 Tarnów.

 
13. Objaśnienie różnic pomiędzy wynikami finansowymi wykazanymi w raporcie rocznym a wcześniej publikowanymi prognozami wyników na dany rok
 

Spółka nie publikuje prognoz wyników finansowych.

 

14. Ocena zarządzania zasobami finansowymi
 

Zarządzanie zasobami finansowymi należy uznać za prawidłowe, o czym świadczy osiągnięcie dobrych wskaźników ekonomicznych oraz utrzymywanie płynności finansowej i zdolności kredytowej, a także terminowe wywiązywanie się z zaciągniętych zobowiązań.

 
15. Informacje o instrumentach finansowych
 

Szczegółowe informacje o instrumentach finansowych w zakresie:

 

a) ryzyka: zmiany cen, kredytowego, istotnych zakłóceń przepływów środków pieniężnych oraz utraty płynności finansowej, na jakie narażona jest jednostka,

b) przyjętych przez jednostkę celach i metodach zarządzania ryzykiem finansowym, łącznie z metodami zabezpieczenia istotnych rodzajów planowanych transakcji, dla których stosowana jest rachunkowość zabezpieczeń

 

zostały zamieszczone w Sprawozdaniu finansowym Stalprodukt S.A. (Punkt 7. Instrumenty finansowe i ocena zarządzania ryzykiem).

 

16. Ocena możliwości realizacji zamierzeń inwestycyjnych
 

Dotychczasowy, szeroki plan inwestycyjny w organiczny rozwój Spółki (zwiększenie produkcji blach transformatorowych, nowe linie do produkcji kształtowników, urządzenia do centrów serwisowych) zrealizowany został w całości z wypracowanych środków własnych.

Wielkość odpisów amortyzacyjnych oraz planowane wyniki finansowe wskazują na brak zagrożenia
w realizacji dalszych zamierzeń inwestycyjnych.

 

17. Działalność inwestycyjna i prace badawczo-rozwojowe

 

17.1 Działalność inwestycyjna

a)        Stalprodukt S.A.

·      Inwestycje z zakresu poszerzenia asortymentu produkcji:

- zamontowano i uruchomiono w Oddziale Profili Giętych P4 w Tarnowie urządzenie do rozcinania profili na wymiary ścisłe. 

  

·      Inwestycje w zakresie prac budowlanych:

- zakończono budowę budynku pompowni kwasu siarkowego,

- rozpoczęte zostały prace wyburzeniowe budynku „LIPSK” przy ul. Wadowickiej
w Krakowie, które zostały zakończone w miesiącu lutym 2022 roku,

- zakończono wymianę świetlików dachowych na obiekcie nr 219 BCD (Oddział Rdzeni Zwijanych i Kształtek),

- wykonano projekt budowlany dla komory połączeń i stacji przegrzewu w Oddziale BE oraz złożony został wniosek o wydanie decyzji pozwolenia na budowę, realizacja budowy planowana w roku 2022.

 

·      Przedsięwzięcia mające wpływ na środowisko i BHP:

- wykonany został projekt trzech nowych poletek osadczych wraz z infrastrukturą
i uzyskane zostało pozwolenie na budowę, w Planie Inwestycji zaplanowane zostały środki finansowe na ten cel, rozpoczęcie budowy: marzec 2022 rok,

- kontynuowane jest zadanie związane z ceną zgodności systemów bezpieczeństwa linii w BP i DP,

- zakontraktowano wykonanie obudowy dźwiękochłonnej dla akumulatora agregatu
nr 12/P2,

- wykonano II etap zadania związanego z modernizacją oświetlenia awaryjnego
w halach Wydziału P2.

 

·      Pozostałe zadania inwestycyjne:

- rozpoczęty został III etap prac związanych z wykonaniem instalacji Systemu Sygnalizacji Pożaru SSP dla obiektów Stalprodukt S.A., planowane zakończenie prac - do końca III kwartału 2022 roku,

- wykonano modernizację kolejnych pól rozdzielni 6 kV,

- w Segmencie Blach Elektrotechnicznych wykonano infrastrukturę sieciową (Wi-Fi) na potrzeby zadania związanego z wdrożeniem identyfikacji produktów za pomocą kodów kreskowych,

- w Oddziale Profili Giętych P4 zabudowana została bateria kondensatorów dla rozdzielni NN,

- w Wydziale P2 uruchomione zostało zadanie związane z wykonaniem w pełni zautomatyzowanej emulsjerni, planowane zakończenie zadania: III kwartał 2022 roku,

- zakontraktowane zostało urządzenie do suszenia blachy na linii NT w Segmencie Blach Elektrotechnicznych.

 

b) Segment Cynku

 

W okresie sprawozdawczym kontynuowano prace projektowe oraz budowlane w ramach kluczowych projektów inwestycyjnych w obszarze hutnictwa. Działalność inwestycyjna ukierunkowana jest na realizację projektów zakwalifikowanych do jednej z dwóch kategorii:

Projekty rozwojowe mające na celu zwiększenie wolumenu produkcji ciągu technologicznego, utrzymanie kosztów produkcji oraz projekty dostosowawcze mające na celu dostosowanie działalności firmy do zmieniających się standardów, norm prawnych i regulacji (w tym związane z ochroną środowiska),
Projekty odtworzeniowe mające na celu utrzymanie majątku produkcyjnego w stanie niepogorszonym, gwarantujące realizację bieżących zadań produkcyjnych.
 

W roku 2021 nakłady na niefinansowe aktywa trwałe w Segmencie Cynku wyniosły 90,1 mln zł
i były niższe niż w 2020 roku (125,9 mln zł).

 

W hucie „Bolesław” realizowano m.in. zadania dotyczące rozbudowy ciągu technologicznego instalacji przerobu odpadów poflotacyjnych w celu produkcji wysokojakościowego koncentratu blendowego (7,7 mln PLN), wieży absorpcji w Fabryce Kwasu Siarkowego (18,0 mln PLN) czy modernizacji systemu transportu prażonki w obrębie Działu Prażalni i FKS (2,5 mln PLN) oraz modernizacji pieca przewałowego nr 2 w Oddziale Odzysku Odpadów i produkcji ZnO (1,1 mln PLN) Kontynuowano także realizację zadania pn. „Budowa pompowni głębinowej w rejonie szybu Bronisław”, wydatki na ten cel w 2021 roku stanowiły 8,1 mln PLN. Łączne nakłady inwestycyjne w Jednostce Dominującej zamknęły się w okresie sprawozdawczym kwotą 47,4 mln PLN.

 

W Hucie Cynku „Miasteczko Śląskie” realizowana była m.in. budowa hali i instalacji do produkcji dwu tonowych bloków cynku SHG i stopów ZnAl. Inwestycja przekazana została do eksploatacji w grudniu 2021 roku. Nakłady poniesione w 2021 roku na to zdanie stanowiły 34% ogólnej kwoty nakładów inwestycyjnych HCM S.A., które wyniosły 38,8 mln PLN i finansowane były w całości ze środków własnych Spółki. Z dużych inwestycji w HCM, kluczowa była także modernizacja układu odciągowego namiarowni PSP (nakłady poniesione w roku sprawozdawczym to 7,3 mln PLN), celem eliminacji większej ilości pyłów emitowanych podczas przygotowania naboi wsadowych w hali namiarowni. Poniesione łączne nakłady na inwestycje w hucie Miasteczko Śląskie w 2021 roku wyniosły 38,8 mln PLN i były finansowane ze środków własnych HCM S.A.

 

Z kolei spółka Gradir Montenegro poniosła nakłady na kontynuację prac poszukiwawczych w złożu Ribnik oraz modernizacje linii technologicznej celem zwiększenia możliwości przerobowych jak i  ilości czy jakości produkowanych koncentratów. Kontynuowane były także prace dotyczące rozbudowy i wyłożenia geomembraną stawu osadowego nr 3. Nakłady inwestycyjne zamknęły się kwotą 1,7 mln PLN.

W spółce Boltech nakłady roku 2021 to 2,1 mln PLN.

 

 

17.2 Prace badawczo-rozwojowe

 

a)      Stalprodukt S.A.

W dniu 21 listopada 2019 r. Stalprodukt, jako lider Konsorcjum (w skład którego wchodzi także Akademia Górniczo-Hutnicza w Krakowie jako jednostka naukowa), podpisał umowę z Narodowym Centrum Badań i Rozwoju, której przedmiotem jest dofinansowanie realizowanego przez Spółkę projektu badawczo-rozwojowego pt. „Opracowanie systemu badań nieniszczących realizowanych
w sposób ciągły wraz z opracowaniem oprogramowania sterującego pracą zgrzewarki liniowej
w oparciu o analizę parametrów mechanicznych zgrzewu liniowego”. Projekt realizowany jest
w ramach Programu Operacyjnego Inteligentny Rozwój. Kwota dofinansowania wydatków ponoszonych przez Spółkę wynosi 809 tys. zł, natomiast całkowita wartość projektu: 4 071 tys. zł.

Celem projektu jest opracowanie i wdrożenie do technologii produkcji kompleksowego systemu badań nieniszczących, umożliwiającego regulację parametrów procesu zgrzewania kształtowników prądami wysokiej częstotliwości w celu zapewnienia wysokiej jakości oraz wytrzymałości zgrzewu kształtowników bez konieczności prowadzenia wyrywkowych badań niszczących.

 

W roku 2020 rozpoczęta została realizacja tego projektu zgodnie z zakresem określonym przez podpisaną umowę. W marcu 2020 r. Stalprodukt otrzymał pierwszą transzę dofinansowania,
a w październiku kolejną. Łączna wartość środków przekazanych w roku 2020 przez NCBiR na realizację projektu wynosi 1.084 tys. zł, z czego na AGH przypadło 491 tys. zł. W roku 2021 prace były kontynuowane.

 

W ramach prac badawczo-rozwojowych zakończona została modernizacja elektrowni wiatrowej M-1 z pionową osią obrotu o mocy 200 kW (montaż 6 szt. generatorów szybkobieżnych + modyfikacja oprogramowania sterującego).

 

Po zakończonych pracach naprawczych elektrowni wiatrowej B-1 o mocy 1,5 MW wykonano następujące prace: 

wymieniono układy automatycznego smarowania łożysk generatora,
wykonano przegląd mechanizmów elektrowni,
dla bezpieczeństwa obsługi elektrowni wykonano nakładkę na oprogramowanie sterujące pracą elektrowni, umożliwiającą zdalne nadzorowanie elektrowni z kontenera obsługi serwisowej,
wykonano połączenie kablowe sterownika elektrowni oraz awaryjnego stopu
z kontenerem na placu.
W styczniu 2021 roku uruchomiono elektrownię i rozpoczęto badania jej pracy, niestety nastąpiło jej awaryjne zatrzymanie. Po analizie okazało się, że konieczne jest wzmocnienie górnego kompensatora. Po wykonanych pracach ponownie przystąpiono do uruchomienie urządzenia, jednakże bardzo słabe warunki wiatrowe na przestrzeni całego 2021 roku oraz kłopoty z dostępnością personelu do obsługi elektrowni spowodowały, że badania pracy elektrowni przeprowadzono
w bardzo ograniczonym zakresie. W roku 2022 po przeprowadzeniu przeglądów technicznych elektrowni planowane są dalsze prace badawcze sprawności elektrowni.

 

b) Segment Cynku

 

W ZGH „Bolesław” S.A. prowadzone są prace badawczo-rozwojowe z uwagi na skomplikowane procesy technologiczne, które wymagają ciągłej i systematycznej optymalizacji. Prace te dotyczyły głównie możliwości wzbogacenia alternatywnych wsadów, odzysku metali z różnych materiałów odpadowych, zagospodarowania szlamów i innych odpadów technologicznych, możliwości zwiększenia produkcji cynku i ołowiu z surowców tlenkowych, zmniejszenia emitowanych zanieczyszczeń w wodach i powietrzu oraz możliwości odzysku ciepła odpadowego.

W 2021 roku wykonano także szereg prac badawczych w celu opracowania technologii usuwania chlorków i siarczanów ze ścieków z procesów produkcyjnych prowadzonych w części hutniczej ZGH „Bolesław” S.A.

Prace badawcze dotyczyły m.in. usuwania chlorków ze ścieków z Hali Tlenków - Instalacja do głębokiego odchlorowania, odfluorowania i ługowania tlenku cynku - oraz strącenia fluorków. Prace prowadzone były wielotorowo, w różnych instytucjach badawczych oraz z zastosowaniem różnych technologii w celu wybrania najlepszej opcji procesowej uwzględniającej nakłady inwestycyjne, koszty eksploatacyjne, a w szczególności pozwalającej na otrzymanie soli do zagospodarowania i/lub sprzedaży. 

Kwota wszystkich wydatków ZGH „Bolesław” S.A. na działalność badawczo-rozwojową (B+R) w 2021 roku (zgodnie ze sprawozdaniem GUS – PNT-01) to 4,0 mln PLN.

W roku 2021 kontynuowano, w ramach prac badawczo-rozwojowych następujące projekty współfinansowane z Europejskiego Funduszu Rozwoju Regionalnego:

 

1.    Projekt pn. „Weryfikacja w oparciu o linię pilotażową nowej technologii ZGH Bolesław do elektrowydzielania cynku wysokiej czystości celem zwiększenia udziału surowców wtórnych w procesie produkcji cynku elektrolitycznego do poziomu stanowiącego przełom w branży”.  Na dzień 31.12.2021 roku łączna kwota poniesionych kosztów na realizację projektu wynosi 106,9 mln PLN. Kwota otrzymanej dotacji to 35,0 mln PLN. Zgodnie z zawartą umową kwota kosztów kwalifikowanych projektu wynosi 97,2 mln PLN, natomiast dofinansowanie w kwocie nieprzekraczającej 38,9 mln PLN. Na dzień 31.12.2020r. zakończony został I etap realizacji projektu polegający na budowie i oddaniu do użytkowania linii pilotażowej (nowa hala elektrolizy cynku), umożliwiającej prowadzenie dalszych prac rozwojowych. Na dzień 31.12.2021r. łączna kwota poniesionych kosztów realizacji projektu, obejmująca zarówno koszty kwalifikowane jak i niekwalifikowane, wyniosła 105,5 mln PLN, natomiast na majątek trwały z dniem 31.12.2020 r. oddane zostały składniki linii pilotażowej o wartości 101,3 mln PLN. Kwota otrzymanej dotacji na dzień 31.12.2021 r. wynosi 36,1 mln PLN.

 

2.    Projekt pn. „Demonstracja w warunkach operacyjnych innowacyjnego procesu wytwarzania koncentratu flotacyjnego Zn-Pb-Ag celem zwiększenia odzysku Ag i Zn ze szlamów z procesu ługowania prażonki cynkowej kluczem do efektywnego zagospodarowania odpadów wydobywczych po przeróbce rud cynku i ołowiu”. Na dzień 31.12.2021 roku kwota poniesionych kosztów na realizację projektu wynosi 14,5 mln PLN.

W dniu 23.10.2019 r. do eksploatacji dalszego prowadzenia prac rozwojowych przekazana została instalacja pilotażowa. Wartość powstałych składników majątku wyniosła 13,6 mln PLN. W miesiącu grudniu 2021 r. projekt został zakończony i uzyskał wynik pozytywny. Kwota zakończonych prac rozwojowych w wysokości 0,956 tys. zł rozliczona została na wartości niematerialne. Kwota otrzymanej do dnia 31.12.2021 r. dotacji wynosi 4,8 mln PLN.

 

3.    Projekt pn. „Opracowanie nowatorskiej technologii odzysku cynku w procesie przewałowym z mieszanin odpadów hutniczych wraz z uzdatnianiem żużli po procesowych do postaci substytutu ubogiej rudy żelaza”. Zgodnie z zawartą umową kwota kosztów kwalifikowanych projektu wynosi 30,0 mln PLN, natomiast dofinansowanie w kwocie nieprzekraczającej 12,0 mln PLN. W miesiącu czerwcu 2019 roku decyzją Zarządu Spółki przerwano prace realizowane w ramach przedmiotowego projektu. Decyzja ta wynikała z faktu, iż dalsze badania przemysłowe nie doprowadzą do osiągnięcia zakładanych wyników końcowych. W związku z podjętą decyzją złożona została w NCBiR informacja końcowa z realizacji projektu.

Na dzień 31.12.2020 r. Zarząd Spółki podjął decyzję o spisaniu kosztów projektu w kwocie 12,4 mln PLN jako poniesione bez efektu. Do dnia 31.12.2021 r. kwota otrzymanej dotacji, w związku z poniesionymi kosztami kwalifikowanymi, wyniosła 1,8 mln PLN.

 

4.    Projekt pn. „Innowacyjny odzysk cennych i krytycznych metali poprzez recykling odpadów powstających w hydrometalurgii”. Zgodnie z zawartą umową kwota kosztów kwalifikowanych projektu wynosi 7,3 mln PLN, natomiast dofinansowanie w kwocie nieprzekraczającej 4,6 mln PLN.

Na dzień 31.12.2021 roku łączna kwota poniesionych kosztów na realizację projektu wynosi 2,4 mln PLN. Kwota otrzymanej do dnia 31.12.2021 roku dotacji to 1,0 mln PLN.

 

Huta Cynku „Miasteczko Śląskie” S.A. w ramach działalności badawczo-rozwojowej realizowała następujące projekty:

 

1.    we współpracy z Instytutem Metali Nieżelaznych w Gliwicach rozpoczęła projekt, który stanowi innowację procesową dotyczącą odzysku germanu ze stopu polimetalicznego, powstającego
w procesie dogłębnego oczyszczania cynku prowadzonego w HCM S.A. Produktem końcowym będzie handlowy koncentrat germanu, materiału uznanego przez UE i USA za krytyczny dla gospodarki światowej ze względu na ograniczone zasoby i zastosowanie w kluczowych sektorach gospodarki.

2.    we współpracy z Instytutem Chemicznej Przeróbki Węgla złożyła wniosek o dofinansowanie przedsięwzięcia w ramach ogłoszonego konkursu przez NCBiR tj. programu „Nowe technologie
w zakresie energii”. Projekt dotyczy produkcji zielonego wodoru, tj. produkowanego
w elektrolizerze zasilanym energią elektryczną pochodzącą z ogniw fotowoltaicznych, wraz z jego magazynowaniem oraz wykorzystaniem w procesie technologicznym rafinacji cynku, co umożliwi obniżenie emisyjności CO2 tego procesu.

3.    zleciła Sieci Badawczej Łukasiewicz Instytutowi Metali Nieżelaznych w Gliwicach wykonanie pracy badawczej, której celem było określenie stopnia wzrostu produkcji spieku na maszynie DL poprzez wprowadzenie dodatku tlenu do powietrza podawanego do komór dmuchowych.

4.    zleciła Sieci Badawczej Łukasiewicz Instytutowi Metali Nieżelaznych w Gliwicach wykonanie pracy badawczej, której celem było przetestowanie technologii konwertorowania kamienia miedziowego na miedź surową o zawartości 90-95% Cu zawierającą nikiel i srebro oraz półprodukty ołowionośne (żużel glejtowy, pyły) w krótkim piecu obrotowym w Hucie Cynku Miasteczko Śląskie S.A.

5.    zleciła Politechnice Śląskiej w Katowicach opracowanie koncepcji i przeprowadzenie prób w zakresie brykietowania materiałów poprocesowych, tlenkowych, cynkowo – ołowianych.

6.    zleciła Instytutowi Chemicznej Przeróbki Węgla w Zabrzu wykonanie prac badawczych, których celem było:

a.    wykonanie pomiaru składu spalin wraz z zanieczyszczeniami na wyjściu podgrzewacza koksu,

b.    badanie charakterystyki pracy palnika współspalającego gaz procesowy z gazem ziemnym w podgrzewaczu powietrza,

c.    analiza problemów technologicznych zw. z pracą układu dezodoryzacji gazów odlotowych wraz z rekomendacjami w zakresie dalszych działań.

 

Prace nad nowatorskimi rozwiązaniami prowadzone są na różnych szczeblach przedsiębiorstwa, korzystając jak i doceniając potencjał, pomysłowość własnej kadry. Pracownicy najlepiej znają specyficzne potrzeby i potrafią identyfikować obszary oraz rozwiązania, które przełożą się na lepsze efekty i większe bezpieczeństwo. W 2019 roku wdrożony został autorski Program Pomysłów Pracowniczych. Dzięki temu zaangażowanie w dokonywanie zmian i innowacji stało się codzienną praktyką każdego pracownika.

Łącznie GK ZGH „Bolesław” wydatkowała na prace B+R w 2021 roku 4,5 mln PLN.

 

 
 
18. Informacje dotyczące zatrudnienia, płac i szkoleń
 

Szczegółowe informacje na temat zatrudnienia, jego struktury, poziomu wynagrodzeń i szkoleń zawarte zostały w oświadczeniu na temat informacji niefinansowych.

 
19. Informacje o przyjętej strategii rozwoju emitenta i jego grupy kapitałowej oraz działaniach podjętych w ramach jej realizacji w okresie objętym raportem wraz z opisem perspektyw rozwoju działalności emitenta co najmniej w najbliższym roku obrotowym
 

Spółka od wielu lat planowała wzmocnienie swojej pozycji na rynku blach transformatorowych.
Ten segment operacyjny jest bowiem kluczowym z punktu widzenia wpływu na jednostkowe wyniki Stalproduktu. Emitent już kilka lat temu sygnalizował możliwość przejęcia jednego z zagranicznych producentów blach transformatorowych. Taki potencjalny krok założono bowiem w kierunkach rozwoju Grupy Kapitałowej Stalprodukt na lata 2011-2015 ogłoszonych przez Zarząd Spółki w maju 2011 r. Ten scenariusz realizacji strategii stał się możliwy w roku 2017, kiedy to doszło do podpisania umowy zakupu 100 proc. akcji spółki GO Steel Frydek Mistek a.s. z siedzibą w Republice Czeskiej, należącej do koncernu ArcelorMittal. Pomyślne zamknięcie tej transakcji nastąpiło 28 lutego 2018 roku, natomiast od 1 marca 2018 r. wyniki tego podmiotu są konsolidowane w ramach Grupy Stalprodukt. Konsekwencją tego przejęcia jest wzrost zdolności produkcyjnych blach transformatorowych z poziomu 100 tys. t/rok do 150 tys. ton/rok, a także poszerzenie oferty produkcyjnej Grupy o nieprodukowane dotychczas blachy zimnowalcowane. Podjęte zostały działania mające na celu wykorzystanie efektów synergii między Stalproduktem S.A. a GO Steel Frydek Mistek a.s. Ujednolicono m.in. politykę marketingową i cenową w ramach Grupy, a zakupy materiałów wsadowych dla obu firm dokonywane są wspólnie u tego samego dostawcy (wykorzystanie efektu skali). Ponadto dzięki transakcji, Stalprodukt uzyskał dostęp do blach zimnowalcowanych, które wykorzystywane są do produkcji kształtowników zimnogiętych.

 

Spółka realizuje także od kilku lat projekt uruchomienia produkcji wysokiej jakości blach transformatorowych (tzw. HiB). Dzięki regularnym próbom i stałemu doskonaleniu procesu, Spółka  systematycznie uzyskuje wzrost udziału produktów o najwyższych parametrach jakościowych. Ze
względu na coraz szybsze zmiany trendów rynkowych i przesuniecie popytu na rzecz wysokich gatunków (HiB), Zarząd planuje w maksymalnym stopniu wykorzystać od 2022 r. posiadane zdolności produkcyjne w tym zakresie produktowym.

 

Kwestia ta ma szczególnie istotne znaczenie z punktu widzenia Dyrektywy EcoDesign, a zwłaszcza wejścia w życie w lipcu 2021 r. jej II etapu (tzw. Tier 2), który wymusi jeszcze szersze stosowanie blach transformatorowych w najwyższych gatunkach. 

 

Grupa Kapitałowa ZGH „Bolesław” jest przykładem budowania tzw. obiegu zamkniętego w branży cynkowej, co doskonale wpisuje się w realizację Strategii Zrównoważonego Rozwoju. Elementem tej Strategii jest wykorzystanie w bardziej zrównoważony sposób zasobów ziemi i zwiększanie udziału materiałów nadających się do recyklingu.

W omawianym okresie sprawozdawczym kontynuowana była polityka w zakresie kierunków rozwoju Grupy Kapitałowej ZGH. Rozwój ZGH Bolesław S.A. należy rozpatrywać w kontekście strategii rozwoju całej Grupy Kapitałowej ZGH „Bolesław” z uwagi na p osiadanie trzech hutniczych procesów produkcyjnych wzajemnie powiązanych technologicznie.

T rzy hutnicze technologie skupione w jednej Grupie to:

produkcja cynku elektrolitycznego według technologii RLE (Roasting/prażenie – Leaching/ługowanie – Electrowinning/elektroliza) – w ZGH „Bolesław” S.A.;
produkcja cynku według technologii ISP (Imperial Smelting Process) do przerobu siarczkowych i tlenkowych koncentratów cynkowo-ołowiowych oraz odpadów cynkonośnych – w HCM S.A.;
proces Waelz’a, termiczny proces przetwarzania materiałów cynkonośnych z przemysłu stalowniczego i przemysłu metali kolorowych oraz do produkcji koncentratów wsadowych dla ZGH i HCM na bazie tychże materiałów odpadowych – w ZGH „Bolesław” S.A.
 

W 2021 roku GK ZGH „Bolesław” realizowała strategię rozwoju, która oparta była na działaniach dotyczących: 

1.      Zapewnienia bazy surowcowej dla obu hut:

·         pozyskiwania nowych źródeł surowców;

·         przerób jak największych ilości materiałów tlenkowych i materiałów odpadowych przyjmowanych do utylizacji oraz przerób odpadów własnych;

·         zwiększenie ilości produkowanych koncentratów z odpadów poflotacyjnych.

2.      Utrzymania poziomu marży na satysfakcjonującym poziomie:

·         obniżenie kosztów produkcji cynku poprzez obniżenie kosztów zużycia energii elektrycznej, koksu, gazu oraz ograniczenie emisji CO2;

·         realizacja inwestycji mających na celu wzrost produkcji cynku;

·         maksymalizacja wykorzystania tańszych materiałów wsadowych pochodzących
z recyklingu.

3.      Utrzymania przez Grupę Kapitałową pozycji konkurencyjnej na rynku:

·         zwiększenie produkcji cynku o najwyższej jakości SHG;

·         zwiększenie produkcji stopów cynku;

·         dostosowanie się do aktualnych potrzeb odbiorców cynku i stopów cynku;

·         efektywne zarządzanie ryzykiem rynkowym.

 

Ważnym czynnikiem wpływającym na rentowność segmentu cynku jest koszt nośników energetycznych, tj. energii elektrycznej, koksu i gazu. Od wielu lat w spółkach produkcyjnych realizowane są inwestycje skutkujące zmniejszaniem energochłonności procesów i obniżaniem kosztów zużycia koksu, gazu i energii elektrycznej.

W 2021 roku kontynuowane były prace nad poprawą bezpieczeństwa energetycznego i poprawą efektywności energetycznej poprzez odzysk ciepła z technologii i budowę własnego źródła kogeneracyjnego.

 

Przegląd opcji strategicznych

 

W dniu 9 października 2020 roku Rada Nadzorcza zaakceptowała wniosek Zarządu Stalproduktu w sprawie rozpoczęcia przez Spółkę procesu przeglądu opcji strategicznych (informacja poufna przekazana w formie raportu bieżącego nr 20/2020 tego samego dnia). Celem tego przeglądu był wybór najkorzystniejszego sposobu realizacji długoterminowego celu Spółki, jakim jest rozwój Grupy Stalprodukt prowadzący do maksymalizacji wartości dla obecnych i przyszłych akcjonariuszy Spółki.

 

Wśród rozważanych scenariuszy działań wymienione były m.in.:

·         sprzedaż aktywów lub poszczególnych segmentów operacyjnych Emitenta (po wcześniejszym ich wydzieleniu do oddzielnego podmiotu);

·         sprzedaż innych obszarów działalności realizowanych przez Grupę (poszczególnych podmiotów lub samych aktywów);

·         zawarcie strategicznego sojuszu z dostawcą wyrobów wsadowych (zwłaszcza z takim, który może zapewnić wysokiej jakości wsad do produkcji blach transformatorowych, w tym w gatunku HiB),

·         utworzenie spółki joint-venture z wybranym partnerem,

·         utrzymanie dotychczasowego zakresu działalności przy jednoczesnym wdrożeniu niezbędnych działań restrukturyzacyjnych.

 

Należy także podkreślić, iż taki przegląd miał szczególnie ważne znaczenie w kontekście podjęcia przez Zarząd ArcelorMittal Poland S.A. w dniu 8.10.2020 r. decyzji o zamknięciu na stałe części surowcowej krakowskiej huty. Mimo iż stan zawieszenia pracy wielkiego pieca i stalowni utrzymywał się od wielu miesięcy i nie powodowało to zakłóceń w funkcjonowaniu segmentów „stalowych” Emitenta, to w perspektywie długoterminowej fakt ten może mieć negatywny wpływ na funkcjonowanie łańcucha dostaw wyrobów wsadowych na potrzeby produkcyjne Spółki. Ten negatywny wpływ może ujawnić się zwłaszcza w zakresie dostaw wyrobów gorącowalcowanych do produkcji blach transformatorowych.

 

Sam proces przeglądu opcji uległ znaczącemu wydłużeniu z powodu niekorzystnego otoczenia, w tym głównie pandemii koronawirusa. W jego trakcie Spółka prowadziła rozmowy z kilkoma zainteresowanymi podmiotami, jednak nie wyszły one poza etap wstępny, tj. bez przeprowadzenia pogłębionego due dilligence. Proponowane warunki nie odpowiadały podstawowym oczekiwaniom Zarządu co do zapewnienia materiału wsadowego przede wszystkim na potrzeby wysokich produkcji wysokich gatunków blach transformatorowych oraz zapewnienia korzystnych warunków do dalszego rozwoju poszczególnych segmentów operacyjnych.


Biorąc pod uwagę powyższe uwarunkowania, poprawę sytuacji w branży stalowej głównie w zakresie wzrostu cen i lepsze perspektywy na przyszłość oraz poprawę jakości wsadu na blachy HiB z hut ArcelorMittal, Zarząd zarekomenduje wkrótce Radzie Nadzorczej utrzymanie dotychczasowego zakresu prowadzonej działalności. Jednocześnie zaprezentowane zostaną założenia dotyczące nowych elementów działań strategicznych. 

 

 

20. Charakterystyka zewnętrznych i wewnętrznych czynników istotnych dla rozwoju przedsiębiorstwa Emitenta i jego Grupy
 
Zewnętrzne czynniki istotne dla rozwoju Spółki

 

·         poziom PKB i koniunktura gospodarcza

 

Ogólna koniunktura gospodarcza w Polsce i jej perspektywy mają istotny wpływ na rozwój Spółki, dlatego poziom PKB stanowi dobre odzwierciedlenie potencjału Stalproduktu. 

 

W prognozach różnych ekonomistów widoczne jest założenie, że Polska gospodarka spowolni w 2022 roku. O ile w I kwartale tempo wzrostu powinno dalej przekraczać 5 proc. z uwagi na silne wyniki przemysłu, to wzrost wydatków konsumpcyjnych hamuje, a gwałtowny wzrost cen materiałów budowlanych zaczyna ciążyć na inwestycjach. Słabszy wzrost wydatków w kraju będzie zapewne rekompensowany przez wysoki popyt zagraniczny. Dlatego też w II kwartale zakładany jest wzrost PKB zbliżony do 4 proc., a w całym 2022 roku na poziomie 4,3 proc.

 

 

·         kursy walut

 

Prognozy dla kursu euro na koniec 2022 roku wahają się od 4,30 zł do 4,95 zł. Mimo że żaden z rynkowych ekspertów nie zakłada przekroczenia poziomu 5 zł za euro, to z drugiej strony nikt nie spodziewa się, że złoty wróci do przedcovidowej formy, czyli kursu euro poniżej 4,40 zł. 15 z 24 aktualnych prognoz z bazy Bloomberga zakłada utrzymanie się kursu euro w przedziale 4,40-4,60 zł. Tylko pięciu prognostów obstawia dalsze osłabienie złotego, czyli wzrost kursu euro powyżej 4,61 zł na koniec 2022 roku.

 

·         Inflacja

 

Szczyt inflacji w 2022 roku jest przewidywany jest na poziomie 12,1 proc. w III kwartale, wynika z centralnej ścieżki projekcji inflacyjnej Narodowego Banku Polskiego (NBP). Według projekcji banku, inflacja obniży się w kolejnych latach, jednak do końca horyzontu projekcji (2024) będzie przekraczać 3,5 proc. w ujęciu rocznym.

Projekcja została przygotowana przy założeniu niezmienionych stóp procentowych NBP z uwzględnieniem danych dostępnych do 7 marca 2022 roku. Tymczasem 8 marca Rada Polityki Pieniężnej (RPP) podniosła stopy procentowe – o 75 pkt. bazowych w przypadku stopy referencyjnej (z 2,75 proc. do 3,5 proc.), a 6 kwietnia – o kolejne 100 pkt bazowych (do poziomu 4,5%).

Według nowej projekcji, w 2023 roku inflacja konsumencka wyniesie 9 proc. oraz 4,2 proc. w 2024 r. Według projekcji z listopada, inflacja konsumencka miała wynieść 5,8 proc. w 2022 i 3,6 proc. w 2023 roku.

Głównym argumentem za takim scenariuszem rozwoju jest m.in. dynamiczny wzrostu cen surowców energetycznych na rynkach światowych, w wyniku sankcji nałożonych na Rosję, co sprawi, że obserwowany obecnie wysoki poziom inflacji wzrośnie jeszcze w najbliższych kwartałach.
W dalszym horyzoncie – wraz ze spowolnieniem dynamiki PKB – tempo wzrostu inflacji powinno się obniżać.

 

Ostatnie dane wskazują, że poziom inflacji w praktyce będzie jeszcze wyższy, niż założono to w powyższych prognozach. Zgodnie bowiem z danymi GUS za marzec 2022 r, inflacja w ujęciu rocznym wzrosła aż o 11 proc.

 

 

·         Prognoza dla sektorów wykorzystujących stal na lata 2021-2022

 

Oczekuje się, że całkowita produkcja sektorów wykorzystujących stal odbije się w 2021 r. (+8,5%, zrewidowana w dół z +9,3% we wcześniejszej prognozie) i będzie rosła bardziej umiarkowanie
w 2022 r. (+4,7%), po silnym spadku (-10,4%) odnotowanym w 2020 ze względu na bardzo niski poziom produkcji.

Wśród najważniejszych wewnętrznych czynników rozwoju GrupyKapitałowej wymienić należy:

 

·         dobre warunki do dalszego rozwoju wysokich gatunków blach transformatorowych dzięki decyzji Komisji Europejskiej o przedłużeniu (na okres kolejnych 5 lat) środków ochrony rynku UE przed nadmiernym importem blach z Chińskiej Republiki Ludowej, Japonii, Republiki Korei, Federacji Rosyjskiej i Stanów Zjednoczonych Ameryki;

·         konieczność dalszej optymalizacji kosztów (zwłaszcza w zakresie obniżenia kosztów zakupu energii elektrycznej) celem utrzymania konkurencyjności produkcji cynku w oby technologiach stosowanych w Segmencie Cynku (tj. elektrolizy i ISP);

·         optymalizacja procesów wewnętrznych.

 

 

Wpływ wojny w Ukrainie na gospodarkę Polski i Unii Europejskiej

 

Należy zwrócić uwagę na fakt, iż prognozy przywoływane w niniejszym Sprawozdaniu z działalności Zarządu zostały w większości opracowane jeszcze przed wybuchem wojny w Ukrainie. Fakt ten będzie miał z pewnością olbrzymi wpływ na gospodarkę Unii Europejskiej (i tym samym Polski) w wielu jej aspektach i obszarach, jednak rzeczywiste i potencjalne skutki tego wydarzenia są na dzisiaj trudne do oszacowania.

Już jednak pierwsze 3 tygodnie rosyjskiej inwazji na Ukrainę spowodowały dramatyczne skutki na wszystkich możliwych płaszczyznach – począwszy od dramatu narodu ukraińskiego wynikającego z wielu ofiar wśród ludności cywilnej, olbrzymich zniszczeń infrastruktury i obiektów  cywilnych, po gospodarkę, w tym zaburzenia kluczowych rynków przepływu strategicznych towarów i surowców (ropa naftowa, gaz, ruda żelaza, węgiel, metale nieżelazne, stal itp.), przepływów finansowych (zablokowane giełdy, sankcje na banki) czy przepływu informacji (blokowane serwisy mediów społecznościowych, ataki hackerskie).

 
Goldman Sachs spodziewa się niższego tempa wzrostu gospodarczego w Polsce i innych państwach regionu w 2022 roku z powodu osłabienia ich walut i wzrostu cen surowców, wynika z najnowszego raportu banku z 2 marca 2022 roku.

 

W przypadku Polski, Bank obniżył prognozę tegorocznego wzrostu gospodarczego z 5,9 proc. do 5,5 proc. Z powodu oczekiwanej wyższej inflacji, mającej wynieść 8,2 proc. w tym i 5,0 proc. w przyszłym roku, spodziewa się także wyższej stopy procentowej w Polsce. Maksymalnie ma dojść do 5,5 proc., poprzednio prognozował 5,0 proc. (obecnie wynosi ona 2,75 proc.).

 

Goldman Sachs podkreśla, że ocena wpływu wojny na Ukrainie na wzrost gospodarczy Polski
i innych państw z grupy CEE-4 (Czech, Węgier i Rumunii) jest wysoce niepewna - nie tylko
z powodu niepewności dotyczącej samego konfliktu, ale także dlatego, że wynikną z niego prawdopodobnie zarówno pozytywne jak i negatywne skutki – głosi raport.

 

Z jednej strony wyższe ceny surowców będą hamowały aktywność gospodarczą, a konflikt będzie negatywnie wpływać na nastroje biznesu i gospodarstw domowych. Z drugiej strony napływ uchodźców może mieć istotny pozytywny wpływ na PKB.

 

Więcej informacji na ten temat wpływu wojny na sytuację Spółki w punkcie pt. „Informacja dotycząca faktycznego i potencjalnego wpływu wojny w Ukrainie na działalność Emitenta”. 

 

21. Opis istotnych czynników ryzyka i zagrożeń, z określeniem, w jakim stopniu Emitent i jego Grupa są na nie narażon e

 

a)        otoczenie makroekonomiczne

 

Wyniki działalności Spółki są silnie uzależnione od ogólnej koniunktury gospodarczej na rynku lokalnym i w państwach Unii Europejskiej, a zwłaszcza rozwoju takich branż jak budownictwo
i przemysł.

Instytut Prognoz i Analiz Gospodarczych (IPAG) obniżył prognozę wzrostu PKB Polski na ten rok do 4,5 z 5,2 proc. oczekiwanych w listopadzie ub.r. 

Na początku 2022 roku na pierwszy plan wysuwają się długofalowe efekty zakończonego już kryzysu, z których największym zagrożeniem dla gospodarki jest podwyższona inflacja. Ponadto, związany z nią wzrost stóp procentowych powoduje konieczność rewizji wcześniejszych oczekiwań tempa wzrostu gospodarczego oraz niektórych jego elementów, jak na przykład tempa wzrostu inwestycji, rzutującego na perspektywy wzrostu w kolejnych okresach. Wciąż istotnym czynnikiem negatywnym, będącym następstwem pandemii, są zakłócenia w globalnych łańcuchach dostaw, podaje Instytut.

Prognozy na 2022 r. mocno skomplikowała wojna na Ukrainie. Ekonomiści są zgodni, że konflikt będzie miał negatywny wpływ na koniunkturę nad Wisłą, ale jak silny – na razie można jedynie spekulować.

 


b) dynamiczny wzrost cen wyrobów wsadowych

 

Zawirowania na unijnym rynku stali obserwowane są niemal od początku działań wojennych w Ukrainie. Już następnego dnia po wybuchu wojny surowce do wyrobu stali zaczęły gwałtownie drożeć. Jak wylicza DM BDM, tylko w ciągu 10. tygodnia kalendarzowego 2020 r. kształtowniki gięte na zimno podrożały o 74 proc., blachy o 51 proc., a pręty żebrowane o 40 proc. W przypadku blach ceny są wyższe aż o 228 proc. niż przed rokiem, a ceny prętów w ciągu roku podskoczyły o 195 proc.

 

Powyższa sytuacja wynika głównie z faktu, iż zarówno Rosja jak i Ukraina były znaczącymi dostawcami wyrobów stalowych na rynki unijne. Rosja została objęta sankcjami gospodarczymi, w tym m.in. zakazem importu stali na teren UE. Z kolei sytuacja w Ukrainie nie pozwala często na prowadzenie produkcji oraz całkowicie uniemożliwia eksport stali.       

 

Pochodną tej sytuacji jest także wzrost cen węgla koksującego oraz złomu stalowego.

 

 

 

c)   dalszy wzrost kosztów produkcji, zwłaszcza cen energii elektrycznej

 

Ze względu na charakter stosowanych procesów technologicznych, Stalprodukt jest firmą energochłonną. Rosnące ceny energii elektrycznej z powodu przestarzałej infrastruktury energetycznej w Polsce, opartej w główniej mierze na energetyce węglowej, będą negatywnie wpływać na rentowność Spółki w najbliższych latach. Rok 2021 przyniósł kontynuację wzrostowego trendu cen uprawnień do emisji CO2, co przyniosło rekordowy notowań na poziomie przekraczającym 96 EUR na tonę.

 

Należy zaznaczyć, iż wybuch wojny na Ukrainie spowodował spadek notowań ETS do poziomu 58 EUR/tonę, jednak miał on charakter krótkotrwały i obecnie (tj. w kwietniu 2022 r.) ich ceny znowu przekroczyły poziom 80 EUR na tonę.

 

d)    Stale rosnące koszty unijnej polityki klimatycznej

 

Unijni i krajowi producenci stali obciążeni są kosztami polityki klimatycznej, w tym głównie z powodu konieczności znaczących inwestycji mających na celu redukcję emisji CO2 (dekarbonizacja) oraz rosnących cen uprawnień do emisji CO2. Przy dużej energochłonności procesów w hutnictwie, powoduje to znaczący wzrost kosztów produkcji stali i spadek konkurencyjności unijnych producentów, co często powadzi też do zjawiska określanego jako „carbon leakage”, czyli przenoszenia przez firmy produkcji do innych krajów o łagodniejszych przepisach w zakresie ograniczenia emisji.

 

To między innymi ten czynnik zdecydował o zamknięciu części surowcowej krakowskiej huty należącej do ArcelorMittal Poland S.A. Polityka ta w sposób pośredni stawia w uprzywilejowanej pozycji producentów spoza Unii Europejskiej, których nie dotyczą wspomniane regulacje unijne.

 

Dlatego z zadowoleniem należy przyjąć informację o tym, iż 16 marca 2020 r. państwa Unii Europejskiej osiągnęły porozumienie w sprawie podatku węglowego („CBAM”). Będzie on nakładany na produkty importowane do UE, a które są wytwarzane w państwach o mniej rygorystycznych normach klimatycznych.

 

Duże nadzieje można również wiązać z uznaniem gazu ziemnego za „zielone paliwo”, co może się przełożyć na mniejsze obciążenia związane z uprawnieniami do emisji CO2.

 

Warto też podkreślić, iż wojna w Ukrainie i skutki z nią związane (zwłaszcza w obszarze polityki energetycznej) mogą wpłynąć na stanowisko unijnych decydentów w kwestii zawieszenia systemu handlu emisjami bądź zmniejszenia obciążeń z tym związanych (o co wnioskuje wiele państw).    

 

g)    ryzyko wystąpienia awarii przemysłowej

 

Ze względu na specyfikę prowadzonej działalności i związane z tym zagrożenia, Stalprodukt S.A. jest narażony na wystąpienie zdarzeń mogących mieć wpływ na bezpieczeństwo ludzi oraz na środowisko. Zakład nie jest aktualnie klasyfikowany do kategorii zwiększonego lub dużego ryzyka powstania awarii przemysłowej, co wykazała Analiza zgłoszenia Zakładu. Pomimo tego, Zakład deklaruje utrzymywanie systemu zarządzania bezpieczeństwem, w którym funkcjonują: Program Zapobiegania Awariom oraz elementy systemu zarządzania wymagane przez Ustawę Prawo Ochrony Środowiska.

 

Ponadto, w Spółce obowiązuje dokument regulujący postępowanie w razie wystąpienia awarii - „Instrukcja przeciwdziałania poważnym awariom przemysłowym w Stalprodukt S.A. w Bochni”. Celem instrukcji jest zapewnienie identyfikowania i przeciwdziałania potencjalnym niebezpiecznym zdarzeniom, które mogą mieć wpływ na ludzi i środowisko naturalne oraz określenie postępowania poawaryjnego, ograniczającego skutki wystąpienia tych potencjalnych zdarzeń.

 

h) ryzyko rynkowe dla Segmentu Cynku

 

Jest to ryzyko spadku lub wzrostu cen na skutek zmian notowań rynkowych metali, kursów wymiany walut, cen surowców energetycznych czy praw do emisji CO2. Ryzyko rynkowe jest w sposób naturalny wpisane w działalność firmy. Ze względu na to, że istnieje silna zależność między ponoszonym ryzykiem, a poziomem możliwego do osiągnięcia dochodu i zwiększenia wartości ekonomicznej firmy, zamiarem spółek funkcjonujących w ramach Segmentu Cynku Grupy Stalprodukt, podobnie jak w latach poprzednich, nie będzie całkowita eliminacja zagrożeń wynikających ze zmian czynników ryzyka, ale ich ograniczenie do bezpiecznych poziomów poprzez aktywne zarządzaniem ryzykiem. Systematyczna kontrola akceptowalnego poziomu ryzyka będzie stanowić integralny komponent zarządzania ryzykiem rynkowym w Grupie.

Realizacja powyższych działań pozwoli na dynamiczny rozwój, umocnienie pozycji rynkowej oraz poprawę efektywności działania Grupy. 


W ocenie Zarządu wypracowana przez Grupę ZGH silna pozycja rynkowa oraz stabilna sytuacja finansowa, w połączeniu z innymi czynnikami takimi jak m.in. kompetentna i zaangażowana kadra, sprawiają, że Grupa ZGH jest dobrze przygotowana do realizacji Strategii Grupy.

 

Zagrożeniem dla dalszej działalności Grupy Kapitałowej ZGH „Bolesław” S.A. są:

·        konsekwencje gospodarcze wojny na Ukrainie;

·        brak wystarczającej własnej bazy koncentratów kopalnianych;

·        wahania podaży i cen koncentratów cynkowych;

·        nierozwiązane problemy krajowej polityki energetycznej dotyczące firm energochłonnych;

·        ryzyko zmian cen energii elektrycznej i uprawnień do emisji CO2;

·        ryzyko zmian cen surowców energetycznych (koks, gaz);

·        rozwój sytuacji związanej z występowaniem zagrożenia zakażeniem chorobą COVID-19 powodowanej koronawirusem SARS-Cov-2.

 

W Grupie Kapitałowej w spółkach: ZGH „Bolesław” S.A. i HC ”Miasteczko Śląskie” S.A. obowiązują „Strategie zabezpieczeń” w celu efektywnego zarządzania ryzykiem finansowym oraz procedury zarządzania ryzykiem rynkowym. Dokumenty te określają podział kompetencji i zadań pomiędzy poszczególne jednostki organizacyjne w procesie zarządzania i kontroli ryzyka finansowego. W celu realizacji strategii zabezpieczeń stosowane są takie instrumenty finansowe jak: kontrakty swap, kontrakty forward i futures, kontrakty opcyjne.

Celem zarządzania ryzykiem finansowym jest ograniczenie negatywnego wpływu czynników
o charakterze finansowym na wyniki ww. spółek w krótkim i średnim okresie, a także zminimalizowanie ich wpływu na przepływy finansowe spółki. Proces zarządzania ryzykiem polega na identyfikacji oraz określeniu wagi danego ryzyka, a także działań zmierzających do ograniczania ich do poziomów akceptowanych przez Spółkę.

W 2021 roku powyższe Spółki narażone były na główne ryzyka finansowe takie jak ryzyko rynkowe związane z cenami sprzedawanych wyrobów, ryzyko kredytowe oraz ryzyko płynności.

 

h)   ryzyka związane z instrumentami finansowymi

 

     Inne ryzyka, wynikające z instrumentów finansowych, tj. ryzyko kredytowe i kontraktowe, ryzyko płynności oraz ryzyko rynkowe zostały szczegółowo opisane w Informacji dodatkowej
i objaśniającej do Sprawozdania finansowego (Punkt 8: Instrumenty finansowe i ocena zarządzania ryzykiem ) .

 

22. Wpływ sytuacji polityczno-gospodarczej na terytorium Ukrainy oraz koronawirusa COVID-19 na działalność operacyjną i sytuację finansową Emitenta i jego Grupy Kapitałowej
 

22.1 Informacja dotycząca sytuacji polityczno-gospodarczej na terytorium Ukrainy oraz jej faktycznego i potencjalnego wpływu na działalność Emitenta i jego Grupy Kapitałowej.

 

Stalprodukt S.A., oraz spółki Grupy Kapitałowej nie posiadają żadnych aktywów na terenie Ukrainy. Grupa Kapitałowa Stalprodukt prowadzi w bardzo ograniczonym zakresie działalność handlową z odbiorcami na terenie Ukrainy i Rosji. Udział tych klientów w strukturze sprzedaży Grupy jest nieistotny.

 

Głównym kierunkiem dostaw materiałów wsadowych dla Segmentów Blach i Profili Stalproduktu
(w tym przede wszystkim blach gorącowalcowanych) są huty należące do koncernu ArcelorMittal, zlokalizowane w Polsce i Europie zachodniej. Spółka dokonuje jedynie uzupełniających zakupów wsadu z hut w Ukrainie i Rosji (dotyczy to wyłącznie Segmentu Profili).

 

Tym niemniej, już na dzień sporządzenia niniejszego raportu rocznego można wskazać coraz więcej negatywnych skutków wojny na Ukrainie, które bezpośrednio lub pośrednio wpływają na warunki rynkowe, w jakich funkcjonuje Spółka. Najważniejsze z nich to:

 

·         gwałtowny wzrost cen materiałów wsadowych spowodowany brakiem dostaw materiałów na rynki unijne z Rosji (z powodu nałożonych na ten kraj sankcji gospodarczych) oraz Ukrainy (ze względu na prowadzone działania wojenne i brak możliwości zapewnienia dostaw);

·         powyższa sytuacja może negatywnie wpłynąć na możliwość uzupełnienia niedoboru wolumenów dostaw z tych kierunków zakupami z innych europejskich hut;

·         konieczność przeniesienia wzrostu kosztów zakupu wsadu na odbiorców wyrobów gotowych. Tak drastyczne podwyżki stwarzają obawy, czy nie wpłynie to znacząco na ograniczenie popytu na wyroby Spółki (zwłaszcza Segmentu Profili);

·         osłabienie naszej waluty w stosunku do głównych walut (euro, dolara amerykańskiego i franka szwajcarskiego), co w jeszcze większym stopniu wpływa na poziom kosztów zakupu wyrobów wsadowych.

 

Wpływ wojny w Ukrainie na sytuację Segmentu Cynku


Aktualna sytuacja polityczno-gospodarcza w Ukrainie może mieć potencjalnie wpływ na działalność ZGH „Bolesław” S.A., w szczególności jej wyniki finansowe w perspektywie kolejnych okresów. ZGH nie realizowała w 2021 roku, ani nie ma podpisanych kontraktów na sprzedaż swoich wyrobów na 2022 rok na rynek Ukrainy. Z kolei przychody ze sprzedaży w 2021 roku na rynek Rosji
i Białorusi, zaangażowanych w konflikt zbrojny, stanowiły ok. 1,2% w sprzedaży ogółem w 2021 roku. Udział tej sprzedaży w przychodach ZGH „Bolesław” S.A. jest jednak bardzo niewielki. Dzięki zdywersyfikowanym rynkom zbytu, konflikt zbrojny nie powinien mieć wpływu na sprzedaż
i wyniki finansowe w perspektywie długoterminowej. Spółka nie sprowadza też surowców do produkcji jej towarów z wyżej wskazanych krajów, wobec powyższego aktualnie nie identyfikuje ryzyka dotyczącego niemożności pozyskania surowców do produkcji jej wyrobów

.

Zgodnie z posiadanymi informacjami, według stanu na moment przekazania niniejszego sprawozdania brak jest istotnych zakłóceń w zakresie zmniejszenia przychodów, utraty klientów czy niedoboru pracowników. Bez zmian pozostają także wypłacalność, płynność czy ściągalność należności, a wahania cen zabezpieczone są w postaci transakcji terminowych.

 

Zarząd ZGH „Bolesław” S.A. będzie na bieżąco analizował sytuację związaną z konfliktem zbrojnym na Ukrainie oraz pandemią, zarówno w Polsce, jak i w innych krajach, w których Spółka lub podmioty należące do Grupy prowadzą działalność. W przypadku powzięcia przez Zarząd ZGH  nowych, istotnych  informacji związanych z opisywaną w niniejszym dokumencie sytuacją, zostaną one zakomunikowane w trybie przewidzianym do przekazywania tego rodzaju informacji.

 

22.2 Wpływ pandemii koronawirusa COVID-19 na sytuację Spółki i Grupy Kapitałowej

 

Stalprodukt


a) Segment Blach

 

W przeciwieństwie do roku 2020, który był pierwszym rokiem pandemii koronawirusa COVID-19, w raportowanym okresie Spółka nie doświadczyła jej negatywnych skutków w tym segmencie operacyjnym.

 

W szczególności, niska absencja chorobowa związana z koronawirusem, pozwalała na nieprzerwaną pracę wszystkich podstawowych instalacji produkcyjnych i realizację planów sprzedażowych.   Ponadto, wszelkie ograniczenia związane z funkcjonowaniem zakładów produkcyjnych w firmach będących klientami Spółki, a wprowadzone w roku 2020 (zwłaszcza w pierwszych miesiącach pandemii), zostały zniesione.  Wyeliminowane zostały także wcześniejsze poważne ograniczenia związane z funkcjonowaniem transportu i łańcuchów dostaw, choć ceny frachtu morskiego pozostały na bardzo wysokim poziomie.

 


 

b) Segment Profili

 

Podobna sytuacja wystąpiła w Segmencie Profili, który w 2020 r. najbardziej odczuł negatywne skutki zamknięcia gospodarki polskiej, jak i gospodarek zagranicznych rynków docelowych (załamanie się popytu na przełomie kwietnia i maja 2020 r., spowodowane  zaprzestaniem produkcji oraz zamykaniem zakładów należących do klientów segmentu). W szczególności należy wymienić obszary związane z motoryzacją, przemysłem meblarskim i konstrukcji stalowych.

 

W roku ubiegłym sytuacja ta uległa diametralnej poprawie. Niska absencja chorobowa również w tym segmencie operacyjnym sprzyjała zapewnieniu niezbędnych obsad na liniach produkcyjnych, wszelkie ograniczenia zostały też zniesione u klientów Stalproduktu. Wpływ COVID-19 na wyniki produkcyjne i sprzedażowe był zatem coraz mniej odczuwalny.

 

Podsumowując wpływ koronawirusa COVID-19 na działalność Emitenta należy podkreślić, iż w roku 2021 wpływ ten na działalność obu segmentów operacyjnych był zdecydowanie słabszy, niż w roku 2020. Wyraźnie zmalała bowiem liczba pracowników przebywających na zwolnieniach chorobowych bądź na kwarantannie z powodu koronawirusa.

 

Zakłady należące do odbiorców produktów wszystkich segmentów operacyjnych nie napotykały w tym okresie na istotne ograniczenia w swojej działalności. Z pewnością sprzyjały temu powszechne szczepienia przeciwko COVID-19, jak również praca zdalna części pracowników (dotyczy działów administracyjnych). Zarząd Spółki nie przewiduje pogorszenia się sytuacji w tym zakresie w roku 2022, co oznacza, że wpływ pandemii COVID-19 na działalność obu segmentów produkcyjnych Stalproduktu powinien pozostać nieistotny.

 

c) Segment Cynku

 

W 2021 r. działalność Segmentu Cynku nie była narażona na wysokie ryzyko związane z pandemią COVID-19. Zarząd największego podmiotu tego Segmentu - ZGH „Bolesław” S.A. - podjął szereg kroków mających na celu ograniczenie zagrożeń płynących z pandemii COVID-19 w celu zapewnienia ciągłości produkcji, łańcucha dostaw czy też odpowiednich zasobów ludzkich. W opinii Zarządu ZGH pandemia COVID-19 nie miała istotnego wpływu na jednostkę, jak i na cały Segment Cynku i najprawdopodobniej wpływ ten pozostanie nieistotny w najbliższej przyszłości.

 

 

23. Zmiany w podstawowych zasadach zarządzania przedsiębiorstwem emitenta
i jego grupą kapitałową
 

W 2021 r. nie nastąpiły istotne zmiany w zasadach zarządzania przedsiębiorstwem i jego grupą kapitałową.

 

 

24. Wszelkie umowy zawarte między emitentem a osobami zarządzającymi, przewidujące rekompensatę w przypadku ich rezygnacji lub zwolnienia z zajmowanego stanowiska bez ważnej przyczyny lub gdy ich odwołanie lub zwolnienie następuje z powodu połączenia emitenta przez przejęcie
 

Świadczenia należne Członkom Zarządu Spółki w związku z rozwiązaniem z nimi stosunku pracy, są określone w poszczególnych umowach o pracę zawartych z Członkami Zarządu.

 

Zgodnie z ww. umowami, w przypadku gdy Członek Zarządu zostanie odwołany z pełnienia swojej funkcji w trakcie trwania kadencji, Spółka jest zobowiązana do wypłaty odszkodowania, w zależności do funkcji pełnionej w ramach Zarządu, w wysokości 6- bądź 12-miesięcznego przeciętnego wynagrodzenia danego Członka Zarządu.

Umowy o pracę zawierają także klauzule o zakazie konkurencji po ustaniu stosunku pracy. Zgodnie
z tymi zapisami, Członek Zarządu jest zobowiązany do powstrzymania się od działalności konkurencyjnej wobec Spółki przez okres 12 miesięcy od ustania stosunku pracy.

W zależności od funkcji pełnionej w ramach Zarządu, przysługuje mu w tym czasie odszkodowanie
w wysokości 100 proc. lub 75 proc. przeciętnego wynagrodzenia (przez okres pierwszych
6 miesięcy) oraz 50 proc. przeciętnego wynagrodzenia przez okres następnych 6 miesięcy.

 

 

25. Wartość wynagrodzeń, nagród lub korzyści wypłaconych, należnych lub potencjalnie należnych, odrębnie dla każdej z osób zarządzających i nadzorującyc h
 

 

1.      Wartość wynagrodzeń osób zarządzających (w zł):

 

Płaca

podstawowa

Premia

Wynagrodzenia z tyt. pełnienia funkcji we władzach jednostek podporządkowanych

Razem

Piotr Janeczek

730 678

364 076

114 754

1 209 508

Łukasz Mentel

521 811

160 704

112 966

795 481

Razem

1 252 489

524 780

227 720

2 004 989

 

Wartość wynagrodzeń osób nadzorujących (w zł):

 

 

Wynagrodzenie członka RN

Wynagrodzenia z tyt. pełnienia funkcji we władzach jednostek podporządkowanych

Razem

Stanisław Kurnik

101 384

 

101 384

Sanjay Samaddar

0

 

0

Magdalena Janeczek

105 844

 

105 844

Agata Sierpinska-Sawicz

97 023

 

97 023

Romuald Talarek

95 589

 

95 589

Razem

399 840

 

399 840

 

Powyższe informacje są zgodne z posiadaną przez Spółkę wiedzą na dzień sporządzenia sprawozdania.

 

26.  Informacje o wszelkich zobowiązaniach wynikających z emerytur i świadczeń o podobnym charakterze dla byłych osób zarządzających, nadzorujących albo byłych członków organów administrujących oraz o zobowiązaniach zaciągniętych w związku z tymi emeryturami
 

Emitent nie posiada żadnych zobowiązań wynikających z emerytur i świadczeń o podobnym charakterze dla osób zarządzających, nadzorujących lub byłych członków organów administracyjnych Spółki.

 

27. Łączna liczba i wartość nominalna wszystkich akcji (udziałów) emitenta oraz akcji
i udziałów odpowiednio w podmiotach powiązanych emitenta, będących w posiadaniu osób zarządzających i nadzorujących emitenta, oddzielnie dla każdej osoby
 

27.1 Akcje Stalprodukt S.A. będące w posiadaniu osób zarządzających i nadzorujących

 

a)      osoby zarządzające:

 

Imię i nazwisko

Aktualna liczba akcji Stalprodukt S.A.
(stan na 31.12.2021 r.)

Piotr Janeczek

115 053

Łukasz Mentel

100

 

b)      osoby nadzorujące:

 

Imię i nazwisko

Aktualna liczba akcji Stalprodukt S.A.
(stan na 31.12.2021r.)

Stanisław Kurnik

2 900

 

 

 W okresie od dnia przekazania poprzedniego raportu okresowego nie wystąpiły zmiany w zakresie stanu posiadania akcji Emitenta przez osoby zarządzające i nadzorujące.

 

27.2 Akcje (udziały) w podmiotach powiązanych Emitenta, posiadane przez
osoby zarządzające

 

Członkowie Zarządu i Rady Nadzorczej nie posiadali akcji bądź udziałów w podmiotach powiązanych Emitenta.  

 

28. Informacje o znanych emitentowi umowach (w tym również zawartych po dniu bilansowym), w wyniku których mogą w przyszłości nastąpić zmiany w proporcjach posiadanych akcji przez dotychczasowych akcjonariuszy
 
W okresie sprawozdawczym, jak i również w okresie po dniu bilansowym, nie wystąpiły znane Spółce umowy, w wyniku których mogą w przyszłości nastąpić zmiany w proporcjach posiadanych akcji przez dotychczasowych akcjonariuszy.

 

 

29. Wskazanie istotnych postępowań toczących się przed sądem, organem właściwym dla postępowania arbitrażowego lub organem administracji publicznej, dotyczących zobowiązań oraz wierzytelności emitenta lub jego jednostki zależnej
 

Istotnym postępowaniem toczącym się przed sądem jest sprawa z powództwa Przedsiębiorstwa Wodociągów i Kanalizacji sp. z o.o. w Olkuszu przeciwko podmiotowi zależnemu od Emitenta, tj. spółce ZGH „Bolesław” S.A., o zapłatę odszkodowania za szkody górnicze w kwocie 64 015 224,00 zł (sygn. akt IX GC 99/14).

W dniu 25.04.2018 r. Sąd Okręgowy w Krakowie, IX Wydział Gospodarczy (sprawy połączone sygn. akt IX GC 543/13) wydał wyroki w następujących sprawach dotyczących ZGH „Bolesław” S.A.:

a.       w sprawie z powództwa Przedsiębiorstwa Wodociągów i Kanalizacji sp. z o.o. w Olkuszu przeciwko spółce o zapłatę odszkodowania za szkody górnicze w kwocie 64 015 224,00 zł (sygn. akt IX GC 99/14) wydał wyrok wstępny, uznając powództwo PWiK sp. z o.o. w Olkuszu za uzasadnione co do zasady. Ewentualna kwota odszkodowania będzie przedmiotem dalszego postępowania i może wynosić maksymalnie 64 mln zł. W związku z powołanym procesem spółka ZGH „Bolesław” S.A. utworzyła rezerwę w kwocie 15 mln zł jeszcze w 2015 roku. Spółka wniosła apelację od wyroku;

b.      w sprawie z powództwa spółki przeciwko PWiK sp. z o.o. w Olkuszu o ustalenie, że spółka nie odpowiada za brak dostaw wody z odwodnienia kopalni po jej likwidacji oraz nie odpowiada za zanieczyszczenie istniejących lub byłych ujęć wody PWiK sp. z o.o. (sygn. akt IX GC 543/13), wydał wyrok, w którym oddalił powództwo. Spółka wniosła apelację od wyroku.

W dniu 13.03.2020 r. Sąd Apelacyjny w Krakowie wydał wyrok w sprawie do sygn. akt AGa 527/18, pomiędzy ZGH „Bolesław” S.A. a Przedsiębiorstwem Wodociągów i Kanalizacji sp. z o.o. w Olkuszu, w którym oddalił apelację ZGH „Bolesław” S.A. od wyroku Sądu Okręgowego w Krakowie z dnia 25.04.2018 r. do sygn. akt  IX GC 543/13, jak też zasądził od ZGH „Bolesław” S.A. na rzecz Przedsiębiorstwa Wodociągów i Kanalizacji sp. z o.o. koszty procesu w kwocie 8 100 zł. Tym samym powołany wyrok Sądu Okręgowego jest prawomocny i wiążący.

Stan powyższy oznacza, że w chwili obecnej prawomocnie zostało przesądzone, że spółka ZGH „Bolesław” S.A. odpowiada odszkodowawczo wobec Przedsiębiorstwa Wodociągów
i kanalizacji za skutki w zakresie stosunków wodnych związane z przyszłym wyłączeniem odwodnienia Kopalni Olkusz-Pomorzany i spowodowane tym zaprzestanie podawania wody do swych kanałów oraz za ewentualne zanieczyszczenie wód podziemnych.

 

Jak wskazano powyżej, prawomocnym jest wyrok wstępny, przesądzający fakt odpowiedzialności. Nie została przesądzona kwota odszkodowania, co będzie przedmiotem dalszego procesu (pierwotnie Przedsiębiorstwo Wodociągów i kanalizacji dochodziło kwoty 64 604 143,05 zł). Na wielkość ewentualnego odszkodowania wpływa wartość poczynionych nakładów na alternatywne źródła zasilania w wodę, które wynoszą ok. 30 mln zł. Problemem jest też kwestia dofinansowania wspólnotowego, które w ocenie spółki winno obniżać wysokość dochodzonej kwoty. W tym stanie nie można obecnie precyzyjnie określić ewentualnej wysokości zasądzonego odszkodowania.  

Powyższa informacja o wyroku Sądu Apelacyjnego została przez Zarząd Emitenta potraktowana jako informacja poufna i podana do wiadomości publicznej raportem bieżącym nr 3/2020 w dniu 13 marca 2020 r.

 

W dniu 28.07.2020r. została złożona za pośrednictwem Sądu Apelacyjnego w Krakowie skarga kasacyjna do Sądu Najwyższego w Warszawie.

 

Sąd Najwyższy w Warszawie Postanowieniem z dnia 27.01.2021 r. odmówił ZGH „Bolesław” S.A. przyjęcia skargi kasacyjnej do rozpoznania. W tym stanie sprawa powróci do rozpoznania przez Sąd Okręgowy, który ustalać będzie wysokość odszkodowania.

 

W dniu 16.09.2021 r. wpłynęło Zarządzenie Sądu Okręgowego IX Wydział Gospodarczy
w Krakowie z 30.08.2021 r. zobowiązujące PWiK Sp. z o.o. do złożenia w terminie miesiąca od doręczenia jej odpisu niniejszego zarządzenia pisma procesowego, zaś ZGH „Bolesław” S.A. do złożenia w terminie miesiąca od daty doręczenia jej odpisu pisma procesowego PWiK Sp. z o.o.

 

W dniu 15.11.2021r. ZGH „Bolesław” S.A. wystosowały do Sądu pismo z wnioskiem
o zobowiązanie PWiK sp. z o.o. do przedłożenia Sądowi i stronie dokumentów i informacji związanych z technicznym działaniem sieci wodociągowej. Sąd Okręgowy, zarządzeniem
z dnia 10.12.2021r., uwzględnił wniosek i zobowiązał PWiK sp. z o.o. do przedstawienia takiej informacji lub złożenia pisma, że ich nie przedłoży. Z merytorycznego punktu widzenia istotne jest to, że w powołanym piśmie PWiK sp. z o.o. ograniczyło powództwo o ok. 10 mln zł i domaga się obecnie zasądzenia kwoty 54.838.732.96 zł.

W dniu 10.12.2021 r. wpłynęło pismo procesowe PWiK Sp. z o.o. Nie zawarto w nim informacji, o które wnioskowały ZGH „Bolesław” S.A. w piśmie z 15.11.2021r. W tym stanie trwa przygotowywanie pisma/pism procesowych zawierających aktualne stanowisko ZGH „Bolesław” S.A.

Ponadto należy nadmienić, iż ww. wyrok wiąże się bezpośrednio z kwestią zobowiązań warunkowych związanych z nabyciem ZGH „Bolesław” S.A., która została szczegółowo opisana w skonsolidowanym sprawozdaniu finansowym Stalprodukt S.A. za 2013 r. (pkt 11. Rozliczenie ceny nabycia ZGH „Bolesław” S.A.). Kwota ta została zaprezentowana w bilansie na dzień 31.12.2013 r. w pozycji „zobowiązania warunkowe z tytułu zakupu ZGH „Bolesław” S.A.”.

 

30. Informacje o systemie kontroli programów akcji pracowniczych
 

Spółka nie prowadzi programów akcji pracowniczych.

 

31. Informacje na temat wyboru firmy audytorskiej

Wskazanie:

 

a)   daty zawarcia przez emitenta umowy z firmą audytorską o dokonanie badania lub przeglądu sprawozdania finansowego lub skonsolidowanego sprawozdania finansowego oraz okresu, na jaki została zawarta ta umowa

 

Umowa z firmą audytorską Polscy Biegli Sp. z o.o. została zawarta w dniu 3.07.2020 r. na okres
2 lat i obejmuje badanie rocznych oraz przegląd półrocznych jednostkowych i skonsolidowanych sprawozdań finansowych Stalprodukt S.A.

 

a)      czy emitent korzystał z usług wybranej firmy audytorskiej, a jeżeli tak, to w jakim okresie i jaki był zakres tych usług,

 

Spółka korzystała z usług wybranej firmy audytorskiej przy badaniu i przeglądzie sprawozdań finansowych za lata obrotowe 2018-2021

 

c)   organu, który dokonał wyboru firmy audytorskiej,

Wyboru dokonała Rada Nadzorcza Spółki na podstawie rekomendacji Komitetu Audytu.

 

d)    wynagrodzenia firmy audytorskiej wypłaconego lub należnego za rok obrotowy
i poprzedni rok obrotowy, odrębnie zbadanie rocznego sprawozdania finansowego, inne usługi atestacyjne, w tym przegląd sprawozdania finansowego, usługi doradztwa podatkowego i pozostałe usług i z tym, że obowiązek uznaje się za spełniony jeżeli zostanie wskazane miejsce zamieszczenia tych informacji w sprawozdaniu finansowym.

 

 

Wynagrodzenie firmy audytorskiej wyniosło:

·         za przegląd półrocznego sprawozdania jednostkowego – 20.000 zł;

·         za przegląd półrocznego sprawozdania skonsolidowanego – 18.000 zł.

 

Ponadto cena za badanie rocznych sprawozdań finansowych 2021 wyniesie:

·         jednostkowe sprawozdanie finansowe – 50.000 zł;

·         skonsolidowane sprawozdanie finansowe – 36.000 zł.

 

 
 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

Część II. Oświadczenie o stosowaniu w Spółce zasad ładu korporacyjnego
 

Niniejsze Oświadczenie o stosowaniu ładu korporacyjnego przez Stalprodukt S.A. w 2021 r. zostało sporządzone na podstawie art. 49 ust. 2a Ustawy z dnia 29 września 1994 r.
o rachunkowości (tekst jedn. Dz. U. z 2019 r. poz. 351) oraz § 70  ust. 6 pkt 5 Rozporządzenia Ministra Finansów z dnia 29 marca 2018 roku w sprawie informacji bieżących i okresowych przekazywanych przez emitentów papierów wartościowych oraz warunków uznawania za równoważne informacji wymaganych przepisami prawa państwa niebędącego państwem członkowskim (tj. Dz. U.2018, poz. 757).

 

a)      wskazanie

 

zbioru zasad ładu korporacyjnego, któremu podlega emitent, oraz miejsca, gdzie tekst zbioru zasad jest publicznie dostępny
 

Spółka podlega zasadom ładu korporacyjnego zawartym w dokumencie „Dobre Praktyki Notowanych na GPW 2021”. Treść tego dokumentu dostępna jest na stronie internetowej Spółki (www. stalprodukt.com.pl), w dziale „Relacje inwestorskie” i zakładce pod nazwą „Ład korporacyjny”.

 

·         zbioru zasad ładu korporacyjnego, na którego stosowanie emitent mógł się zdecydować dobrowolnie, oraz miejsce, gdzie tekst zbioru jest publicznie dostępny

 

Spółka nie zdecydowała się na przyjęcie do stosowania innych zasad ładu korporacyjnego, niż przedstawione powyżej.

 

·         wszelkich informacji o stosowanych przez emitenta praktykach w zakresie ładu korporacyjnego, wykraczających poza wymogi przewidziane prawem krajowym wraz z przedstawieniem informacji o stosowanych przez niego praktykach w zakresie ładu korporacyjnego

 

Spółka nie stosuje praktyk w zakresie ładu korporacyjnego, wykraczających poza wymogi przewidziane prawem krajowym.

 

b)     w zakresie, w jakim emitent odstąpił od postanowień zbioru zasad ładu korporacyjnego, o którym mowa w lit. a tiret pierwsze i drugie, wskazanie tych postanowień oraz wyjaśnienie przyczyn tego odstąpienia

Spółka nie zadeklarowała stosowania następujących zasad:

 

1.3.1. zagadnienia środowiskowe, zawierające mierniki i ryzyka związane ze zmianami klimatu i zagadnienia zrównoważonego rozwoju

      

Spółka ani też Grupa Kapitałowa nie mają aktualnie formalnie przyjętej strategii rozwoju.
W październiku 2016 r. przyjęto strategię rozwoju dla Segmentu Cynku, której założenia zostały w pełni zrealizowane. Z kolei w 2017 r. dokonano zakupu 100% akcji czeskiej spółki GO Steel Frydek-Mistek a.s., co stanowiło realizację strategii wzmacniania przez Stalprodukt pozycji na rynku blach transformatorowych.
Z uwagi na niekorzystne otoczenie rynkowe branży stalowej oraz dużą niepewność co do przyszłej sytuacji, trudno było formułować mierzalne cele strategii. Z uwagi na powyższe, Spółka postanowiła rozpocząć w październiku 2020 r. przegląd opcji strategicznych. Wynik tego przeglądu określi główne założenia strategii na kolejne lata. Choć Spółka podkreśla w swoich oficjalnych dokumentach (m.in. w Oświadczeniu
o informacjach niefinansowych), znaczenie kwestii ochrony środowiska, nie ma również sformalizowanej strategii w obszarze ESG. 

 

1.3.2. sprawy społeczne i pracownicze, dotyczące m.in. podejmowanych i planowanych działań mających na celu zapewnienie równouprawnienia płci, należytych warunków pracy, poszanowania praw pracowników, dialogu ze społecznościami lokalnymi, relacji z klientami.

 

Spółka uwzględnia w swoich działaniach przesłanki społeczne i pracownicze służące równouprawnieniu płci
i zapewnieniu należytych warunków pracy, jednak nie ma sformalizowanej strategii w tym zakresie.
W przypadku sformułowania strategii biznesowej przez Spółkę, Zarząd uwzględni w niej również tematykę ESG.

 

1.4. W celu zapewnienia należytej komunikacji z interesariuszami, w zakresie przyjętej strategii biznesowej spółka zamieszcza na swojej stronie internetowej informacje na temat założeń posiadanej strategii, mierzalnych celów, w tym zwłaszcza celów długoterminowych, planowanych działań oraz postępów w jej realizacji, określonych za pomocą mierników, finansowych i niefinansowych. Informacje na temat strategii
w obszarze ESG powinny m.in.:

 

Zasada nie jest stosowana. Komentarz w punkcie 1.4.1. oraz 1.4.2.

 

1.4.1. objaśniać, w jaki sposób w procesach decyzyjnych w spółce i podmiotach z jej grupy uwzględniane są kwestie związane ze zmianą klimatu, wskazując na wynikające z tego ryzyka.

 

Spółka ani też Grupa Kapitałowa nie mają aktualnie formalnie przyjętej strategii rozwoju (zasada 1.3).
W październiku 2016 r. przyjęto strategię rozwoju dla Segmentu Cynku, której założenia zostały w pełni zrealizowane. Z kolei w 2017 r. dokonano zakupu 100% akcji czeskiej spółki GO Steel Frydek-Mistek a.s., co stanowiło realizację strategii wzmacniania przez Stalprodukt pozycji na rynku blach transformatorowych.    

Z uwagi na niekorzystne otoczenie rynkowe branży stalowej oraz dużą niepewność co do przyszłej sytuacji, trudno było formułować mierzalne cele strategii. Z uwagi na powyższe, Spółka postanowiła rozpocząć w październiku 2020 r. przegląd opcji strategicznych. Wynik tego przeglądu określi główne założenia strategii na kolejne lata. Choć Spółka podkreśla w swoich oficjalnych dokumentach (m.in. w Oświadczeniu o informacjach niefinansowych), znaczenie kwestii ochrony środowiska, nie ma również sformalizowanej strategii w obszarze ESG. 

 

1.4.2. przedstawiać wartość wskaźnika równości wynagrodzeń wypłacanych jej pracownikom, obliczanego jako procentowa różnica pomiędzy średnim miesięcznym wynagrodzeniem (z uwzględnieniem premii, nagród
i innych dodatków) kobiet i mężczyzn za ostatni rok, oraz przedstawiać informacje o działaniach podjętych w celu likwidacji ewentualnych nierówności w tym zakresie, wraz z prezentacją ryzyk z tym związanych oraz horyzontem czasowym, w którym planowane jest doprowadzenie do równości.

 

Zasada nie jest stosowana, jednak Spółka zamieści informacje dotyczące wartości wskaźnika wynagrodzeń wypłacanych jej pracownikom w swoim kolejnym Oświadczeniu na temat informacji niefinansowych.

 

2.1. Spółka powinna posiadać politykę różnorodności wobec zarządu oraz rady nadzorczej, przyjętą odpowiednio przez radę nadzorczą lub walne zgromadzenie. Polityka różnorodności określa cele i kryteria różnorodności m.in. w takich obszarach jak płeć, kierunek wykształcenia, specjalistyczna wiedza, wiek oraz doświadczenie zawodowe, a także wskazuje termin i sposób monitorowania realizacji tych celów. W zakresie zróżnicowania pod względem płci warunkiem zapewnienia różnorodności organów spółki jest udział mniejszości w danym organie na poziomie nie niższym niż 30%.

 

Zarząd przyjął do stosowania Politykę różnorodności w odniesieniu do władz spółki i jej kluczowych menedżerów, jednak w stosunku do Zarządu nie została ona przyjęta przez Radę Nadzorczą, a w stosunku do Rady, nie została ona przyjęta przez walne zgromadzenie. Osoby uprawnione do wyboru członków organów Spółki mają na uwadze zapewnienie różnorodności składu poszczególnych organów, w tym różnorodności pod względem płci, niemniej podstawowym kryterium są posiadane przez kandydatów zdolności, doświadczenie oraz kompetencje. Natomiast polityka ta nie przewiduje obligatoryjnego zróżnicowania organów spółki (tj. Zarządu i Rady Nadzorczej) pod względem płci na poziomie co najmniej 30%. W opinii Zarządu osiągnięcie takiego zróżnicowania w przypadku Zarządu jest obecnie praktycznie niemożliwe. O ile zróżnicowanie to w przypadku Rady Nadzorczej dla jej obecnej kadencji wynosi nawet 40%, o tyle w przypadku 2-osobowego Zarządu przyjęcie takiego postulatu oznaczałoby, iż jeden z członków zarządu musiałby być zastąpiony przez osobę płci żeńskiej lub skład zarządu musiałby być celowo poszerzony o dodatkowego członka (osobę płci żeńskiej). Biorąc pod uwagę fakt, iż skład zarządu odzwierciedla aktualną strukturę organizacyjną (której kształt wydaje się optymalny i został wypracowany w wyniku wieloletnich doświadczeń i obserwacji) oraz podział w niej kompetencji poszczególnych członków zarządu (którzy pełnią w niej również określone funkcje – tj. dyrektora generalnego oraz dyrektora finansowego), zmiany w tym zakresie są niecelowe i w praktyce trudne do zrealizowania. Ponadto, poszerzanie składu zarządu oznaczałoby także zwiększenie kosztów wynagrodzeń tego organu Spółki, co również nie znajduje uzasadnienia.

  

 

2.2. Osoby podejmujące decyzje w sprawie wyboru członków zarządu lub rady nadzorczej spółki powinny zapewnić wszechstronność tych organów poprzez wybór do ich składu osób zapewniających różnorodność, umożliwiając m.in. osiągnięcie docelowego wskaźnika minimalnego udziału mniejszości określonego na poziomie nie niższym niż 30%, zgodnie z celami określonymi w przyjętej polityce różnorodności, o której mowa w zasadzie 2.1.

    

Podobnie jak w przypadku wyjaśnienia zamieszczonego do zasady 2.1., również w przypadku wyboru Rady Nadzorczej powinny decydować kompetencje i doświadczenie zawodowe kandydata. Ponadto, przy wyborze członków Rady Nadzorczej należy uwzględnić dodatkowe kryteria, jakim powinni odpowiadać członkowie Komitetu Audytu (tj. niezależność od Spółki, znajomość branży, w jakiej funkcjonuje Spółka, posiadanie wiedzy i umiejętności w zakresie rachunkowości i badania sprawozdań finansowych). Wymienione wyżej kryteria powinny – zdaniem Spółki – być decydujące przy obsadzie tych stanowisk. Dodatkowo, przyjmując odmienne stanowisko oraz określone wskaźniki udziału mniejszości w składach obu organów spółki, Zarząd ograniczałby znacząco kompetencje akcjonariuszy w tym zakresie (w przypadku wyboru Rady Nadzorczej) oraz Rady Nadzorczej (w przypadku wyboru członków Zarządu).

 

2.11.6. informację na temat stopnia realizacji polityki różnorodności w odniesieniu do zarządu i rady nadzorczej, w tym realizacji celów, o których mowa w zasadzie 2.1.

 

Spółka nie zadeklarowała bowiem realizacji Polityki różnorodności w zakresie, o którym mowa w zasadach 2.1 i 2.2.

 

3.1. Spółka giełdowa utrzymuje skuteczne systemy: kontroli wewnętrznej, zarządzania ryzykiem oraz nadzoru zgodności działalności z prawem (compliance), a także skuteczną funkcję audytu wewnętrznego, odpowiednie do wielkości spółki i rodzaju oraz skali prowadzonej działalności, za działanie których odpowiada zarząd.

    

Spółka posiada systemy kontroli wewnętrznej,  nadzoru zgodności z działalności z prawem oraz zarządzania ryzykiem, choć nie wszystkie z nich (np. funkcja „compliance”) są realizowane  w ramach jednej komórki organizacyjnej. Nie ma jednak osoby odpowiedzialnej za audyt wewnętrzny. W przyszłości Spółka planuje powołanie odpowiedniej osoby do realizacji tej funkcji.  

Ponadto Spółka wprowadziła do stosowania w roku 2018 szereg procedur i polityk (np. Politykę antykorupcyjną i ochrony sygnalistów, Kodeks Etyki oraz Procedurę zgłaszania nieprawidłowości przez sygnalistów korporacyjnych), które wspomagają funkcjonowania istniejących systemów kontroli wewnętrznej i compliance.

 

3.3. Spółka należąca do indeksu WIG20, mWIG40 lub sWIG80 powołuje audytora wewnętrznego kierującego funkcją audytu wewnętrznego, działającego zgodnie z powszechnie uznanymi międzynarodowymi standardami praktyki zawodowej audytu wewnętrznego. W pozostałych spółkach, w których nie powołano audytora wewnętrznego spełniającego ww. wymogi, komitet audytu (lub rada nadzorcza, jeżeli pełni funkcje komitetu audytu) co roku dokonuje oceny, czy istnieje potrzeba powołania takiej osoby.

 

Zgodnie z komentarzem do zasady nr 3.1., Spółka planuje wdrożyć funkcję audytu wewnętrznego i powołać na to stanowisko osobę o odpowiednich kwalifikacjach.

 

3.4. Wynagrodzenie osób odpowiedzialnych za zarządzanie ryzykiem i compliance oraz kierującego audytem wewnętrznym powinno być uzależnione od realizacji wyznaczonych zadań, a nie od krótkoterminowych wyników spółki.

 

Brak osoby odpowiedzialnej za audyt wewnętrzny (zasada 3.1), natomiast wynagrodzenie osoby odpowiedzialnej za zarządzanie ryzykiem nie jest uzależnione od realizacji wyznaczonych zadań.

 

3.5. Osoby odpowiedzialne za zarządzanie ryzykiem i compliance podlegają bezpośrednio prezesowi lub innemu członkowi zarządu.

 

Wymienione funkcje są rozproszone i realizowane przez kilka komórek organizacyjnych Spółki.

 

3.6. Kierujący audytem wewnętrznym podlega organizacyjnie prezesowi zarządu, a funkcjonalnie przewodniczącemu komitetu audytu lub przewodniczącemu rady nadzorczej, jeżeli rada pełni funkcję komitetu audytu.

 

Zgodnie z komentarzem do zasady nr 3.1, Spółka planuje wprowadzić funkcję audytu wewnętrznego.

 

3.7. Zasady 3.4 - 3.6 mają zastosowanie również w przypadku podmiotów z grupy spółki o istotnym znaczeniu dla jej działalności, jeśli wyznaczono w nich osoby do wykonywania tych zadań.

 

W kluczowych podmiotach z Grupy, brak osób wyznaczonych do realizacji zadań, o których mowa w zasadach 3.4-3.6.

 

3.8. Co najmniej raz w roku osoba odpowiedzialna za audyt wewnętrzny, a w przypadku braku wyodrębnienia w spółce takiej funkcji zarząd spółki, przedstawia radzie nadzorczej ocenę skuteczności funkcjonowania systemów i funkcji, o których mowa w zasadzie 3.1, wraz z odpowiednim sprawozdaniem.

 

Brak w Spółce osoby odpowiedzialnej za audyt wewnętrzny, w związku z czym to Zarząd przedstawia Radzie Nadzorczej ocenę skuteczności funkcjonujących w Spółce systemów.

 

3.10. Co najmniej raz na pięć lat w spółce należącej do indeksu WIG20, mWIG40 lub sWIG80 dokonywany jest, przez niezależnego audytora wybranego przy udziale komitetu audytu, przegląd funkcji audytu wewnętrznego.

 

Spółka rozważy stosowanie tej zasady w przypadku pełnego wdrożenia funkcji audytu wewnętrznego w swojej strukturze.

 

4.1. Spółka powinna umożliwić akcjonariuszom udział w walnym zgromadzeniu przy wykorzystaniu środków komunikacji elektronicznej (e-walne), jeżeli jest to uzasadnione z uwagi na zgłaszane spółce oczekiwania akcjonariuszy, o ile jest w stanie zapewnić infrastrukturę techniczną niezbędną dla przeprowadzenia takiego walnego zgromadzenia.

 

Akcjonariusze Spółki nie występowali dotychczas z takim wnioskiem.  Ponadto, ze względu na stosunkowo małe zainteresowanie akcjonariuszy udziałem w walnym zgromadzeniu, zapewnienie udziału w nim przy wykorzystaniu środków komunikacji elektronicznej jest niecelowe z uwagi na niewspółmiernie wysokie koszty organizacji zgromadzenia w takiej formie.

 

4.3. Spółka zapewnia powszechnie dostępną transmisję obrad walnego zgromadzenia w czasie rzeczywistym.

 

Kierując się przesłankami opisanymi przy zasadzie 4.1., Spółka nie zapewnia powszechnie dostępnej transmisji obrad walnego zgromadzenia w czasie rzeczywistym.

 

4.9. W przypadku gdy przedmiotem obrad walnego zgromadzenia ma być powołanie do rady nadzorczej lub powołanie rady nadzorczej nowej kadencji:

 

4.9.1. kandydatury na członków rady powinny zostać zgłoszone w terminie umożliwiającym podjęcie przez akcjonariuszy obecnych na walnym zgromadzeniu decyzji z należytym rozeznaniem, lecz nie później niż na
3 dni przed walnym zgromadzeniem; kandydatury, wraz z kompletem materiałów ich dotyczących, powinny zostać niezwłocznie opublikowane na stronie internetowej spółki;

 

Spółka zapewnia akcjonariuszom zgłaszanie kandydatów do Rady Nadzorczej w terminie umożliwiającym zapoznanie się z ich doświadczeniem zawodowym oraz posiadanymi kompetencjami, jednak regulacje wewnętrze Spółki nie przewidują terminu do zgłoszenia kandydatur, a ich wprowadzenie w ocenie Zarządu mogłoby spowodować naruszenie praw akcjonariuszy dokonujących zgłoszenia kandydatury np. podczas obrad walnego zgromadzenia.

 

5.6. Jeżeli zawarcie transakcji z podmiotem powiązanym wymaga zgody walnego zgromadzenia, rada nadzorcza sporządza opinię na temat zasadności zawarcia takiej transakcji. W takim przypadku rada ocenia konieczność uprzedniego zasięgnięcia opinii podmiotu zewnętrznego, o której mowa w zasadzie 5.5.

 

Zasada nie jest stosowana, gdyż zgodnie z przyjętym regulaminem zawierania transakcji
z podmiotami powiązanymi, stosowną zgodę wyraża Rada Nadzorcza.

 

5.7. W przypadku, gdy decyzję w sprawie zawarcia przez spółkę istotnej transakcji z podmiotem powiązanym podejmuje walne zgromadzenie, przed podjęciem takiej decyzji spółka zapewnia wszystkim akcjonariuszom dostęp do informacji niezbędnych do dokonania oceny wpływu tej transakcji na interes spółki, w tym przedstawia opinię rady nadzorczej, o której mowa w zasadzie 5.6.

 

Zasada nie jest stosowana, gdyż zgodnie z przyjętym regulaminem zawierania transakcji
z podmiotami powiązanymi, stosowną zgodę wyraża Rada Nadzorcza.

 

 

6.3. Jeżeli w spółce jednym z programów motywacyjnych jest program opcji menedżerskich, wówczas realizacja programu opcji winna być uzależniona od spełnienia przez uprawnionych, w przeciągu co najmniej 3 lat, z góry wyznaczonych, realnych i odpowiednich dla spółki celów finansowych i niefinansowych oraz zrównoważonego rozwoju, a ustalona cena nabycia przez uprawnionych akcji lub rozliczenia opcji nie może odbiegać od wartości akcji z okresu uchwalania programu.

 

W Spółce nie wprowadzono programu opcji menadżerskich.     

 

c) opis głównych cech stosowanych w przedsiębiorstwie emitenta systemów kontroli wewnętrznej i zarządzania ryzykiem w odniesieniu do procesu sporządzania sprawozdań finansowych i skonsolidowanych sprawozdań finansowych

 

Sprawozdania finansowe sporządzane są przez Kierownika Działu Rachunkowości i Podatków w oparciu o dane finansowe pochodzące z system finansowo-księgowego IFS, z zachowaniem ustaleń określonych zasadach (polityki) rachunkowości Stalprodukt S.A.

Od 1 stycznia 2005 roku, Stalprodukt S.A. sporządza sprawozdania finansowe zgodnie
z Międzynarodowymi Standardami Sprawozdawczości Finansowej, przyjętymi przez Unię Europejską, a w zakresie nieuregulowanym powyższymi Standardami, zgodnie z wymogami polskiej Ustawy o Rachunkowości.

Nadzór merytoryczny nad procesem przygotowania sprawozdań finansowych i raportów okresowych Spółki sprawuje Dyrektor Finansowy, który dokonuje wstępnej kontroli sprawozdania finansowego,
a następnie przedkłada je Zarządowi celem ostatecznej weryfikacji.

 

Za organizację prac związanych z przygotowaniem rocznych i skróconych skonsolidowanych sprawozdań finansowych odpowiedzialne jest Biuro Nadzoru, Spraw Korporacyjnych i Projektów Specjalnych, umiejscowione w pionie Dyrektora Generalnego.

 

Ponadto Komitet Audytu funkcjonujący w ramach Rady Nadzorczej monitoruje proces sprawozdawczości finansowej.


Roczne i półroczne sprawozdania finansowe podlegają niezależnemu badaniu oraz przeglądowi przez biegłych rewidentów, którzy wyrażają opinię o rzetelności, prawidłowości i jasności tych sprawozdań oraz prawidłowości ksiąg rachunkowych stanowiących podstawę ich sporządzenia. Wyboru biegłego rewidenta dokonuje Rada Nadzorcza przy uwzględnieniu rekomendacji Komitetu Audytu.

 

d) wskazanie akcjonariuszy posiadających bezpośrednio lub pośrednio znaczne pakiety akcji wraz ze wskazaniem liczby posiadanych przez te podmioty akcji, ich procentowego udziału w kapitale zakładowym, liczby głosów z nich wynikających i ich procentowego udziału w ogólnej liczbie głosów na walnym zgromadzeniu ,

 

Na dzień przekazania niniejszego raportu akcjonariuszami posiadającymi co najmniej 5 % ogólnej liczby głosów na WZA są:

-          STP Investment S.A. posiadająca: 1 529 319 akcji, stanowiących 27,41 % udziału w kapitale oraz 4 375 691 głosów, stanowiących 35,87 % ogólnej liczby głosów na Walnym Zgromadzeniu oraz za pośrednictwem F&R Finanse sp. z o.o. 43 807 akcji stanowiących
0,79 % udziału w kapitale oraz 43 807 głosów, stanowiących 0,36 % ogólnej liczby głosów na Walnym Zgromadzeniu,

tj. łącznie 1 573 126 akcji, stanowiących 28,19% udziału w kapitale oraz
4 419 498 głosów, stanowiących 36,23 % ogólnej liczby głosów na Walnym Zgromadzeniu;

-    FCASE  Sp. z o.o. Sp. k. posiadająca 243 410 akcji, stanowiących 4,36 % udziału w kapitale oraz 1 217 050 głosów, stanowiących 9,98 % ogólnej liczby głosów na Walnym Zgromadzeniu;

-          Stalprodukt Profil S.A. posiadająca 579 652 akcje, stanowiące 10,39 % udziału
w kapitale i 1 095 488 głosów, stanowiących 8,98 % ogólnej liczby głosów na Walnym Zgromadzeniu .

-          ArcelorMittal Sourcing a société en commandite par actions posiadający
1 066 100 akcji, stanowiących 19,10 % udziału w kapitale oraz 1 066 100 głosów, stanowiących 8,74 % ogólnej liczby głosów na Walnym Zgromadzeniu .

 

e) wskazanie posiadaczy wszelkich papierów wartościowych, które dają specjalne uprawnienia kontrolne, wraz z opisem tych uprawnień,

 

Nie istnieją papiery wartościowe, które dawałyby specjalne uprawnienia kontrolne.

 

f) wskazanie wszelkich ograniczeń odnośnie do wykonywania prawa głosu, takich jak ograniczenie wykonywania prawa głosu przez posiadaczy określonej części lub liczby głosów, ograniczenia czasowe dotyczące wykonywania prawa głosu lub zapisy, zgodnie z którymi, przy współpracy spółki, prawa kapitałowe związane z papierami wartościowymi są oddzielone od posiadania papierów wartościowych,

 

Obecnie brak jest ograniczeń odnośnie do wykonywania prawa głosu z akcji Spółki.

 

g) wskazanie wszelkich ograniczeń dotyczących przenoszenia prawa własności papierów wartościowych emitenta,

 

Wyemitowane przez Spółkę akcje serii A, B i E są akcjami imiennymi, uprzywilejowanymi co do głosu. Zgodnie z § 12 ust. 2 i 3 Statutu Stalprodukt S.A.:

 

Rozporządzenie akcjami imiennymi wymaga uprzedniej pisemnej zgody Zarządu. Decyzja Zarządu w sprawie wyrażenia zgody lub jej braku powinna być wydana w ciągu 7 dni od daty złożenia wniosku w tej sprawie przez zbywcę lub nabywcę ( § 12 ust. 2) .

 

W przypadku niewyrażenia zgody dla zbywcy, o której mowa w ustępie poprzedzającym, Zarząd w terminie 7 dni od otrzymania wniosku wskaże nabywcę akcji ( § 12 ust. 3) .

 

Pozostałe akcje Spółki - serii C, D, F i G - są akcjami na okaziciela, notowanymi na Giełdzie Papierów Wartościowych w Warszawie. W obrocie tymi akcjami nie istnieją żadne ograniczenia.

 

h) opis zasad dotyczących powoływania i odwoływania osób zarządzających oraz ich uprawnień, w szczególności prawo do podjęcia decyzji o emisji lub wykupie akcji

 

Zarząd Spółki działa w oparciu o przepisy kodeksu spółek handlowych oraz Statutu Spółki. Zgodnie z § ust. 16 Statutu Spółki, Zarząd składa się z dwóch do czterech osób, powoływanych na okres trzech lat przez Radę Nadzorczą w następujący sposób: Prezesa Zarządu powołuje Rada Nadzorcza spośród kandydatów zgłoszonych przez Członków Rady Nadzorczej, pozostałych Członków Zarządu Rada Nadzorcza powołuje na wniosek Prezesa Zarządu. Rada Nadzorcza odwołuje Członków Zarządu – z wyjątkiem Prezesa Zarządu.

 

Prezes i członkowie Zarządu mogą być także powoływani spoza grona akcjonariuszy. Umowę o pracę z Prezesem oraz członkami Zarządu zawiera w imieniu Spółki - Przewodniczący Rady Nadzorczej lub inny przedstawiciel Rady Nadzorczej delegowany spośród jej członków.

Zarząd reprezentuje Spółkę na zewnątrz w stosunku do władz, osób trzecich, w sądzie i poza sądem. Do składania oświadczeń woli i podpisywania w imieniu Spółki upoważniony jest Prezes Zarządu samodzielnie lub dwaj Członkowie Zarządu działający łącznie, lub jeden Członek Zarządu działający łącznie z jedną z osób posiadających prokurę łączną.

Zarząd jest odpowiedzialny za prowadzenie bieżących spraw Spółki. Szczegółowy tryb działania Zarządu, a także sprawy wymagające uchwały Zarządu oraz sprawy, które mogą załatwiać w imieniu Zarządu poszczególni jego Członkowie, określa Regulamin Zarządu (dokument ten dostępny jest na korporacyjnej stronie internetowej Spółki). Regulamin ten uchwala sam Zarząd na wniosek Prezesa Zarządu i jest on następnie zatwierdzany przez Radę Nadzorczą.

 

Zgodnie z par. 36 Statutu Stalprodukt S.A., zmniejszanie lub zwiększanie kapitału zakładowego Spółki należy do kompetencji Walnego Zgromadzenia.

 

Zgodnie z art. 431 Kodeksu Spółek Handlowych, podwyższenie kapitału zakładowego wymaga zmiany statutu i następuje w drodze emisji nowych akcji lub podwyższenia wartości nominalnej dotychczasowych akcji.

 

Z kolei zgodnie z art. 417 § 1 KSH, wykupu akcji dokonuje się po cenie notowanej na rynku regulowanym, według przeciętnego kursu z ostatnich trzech miesięcy przed powzięciem uchwały albo też, gdy akcje nie są notowane na rynku regulowanym, po cenie ustalonej przez biegłego wybranego przez walne zgromadzenie.

 

i) opis zasad zmiany statutu lub umowy spółki emitenta

 

Zmianę statutu Spółki uchwala Walne Zgromadzenie. Uchwały Walnego Zgromadzenia w sprawie zmiany statutu wymagają większości 3/4 oddanych głosów. Zmiany Statutu Spółki dokonywane są zgodnie z KSH i na podstawie Statutu należą do kompetencji walnego zgromadzenia.

 

j) sposób działania walnego zgromadzenia i jego zasadnicze uprawnienia oraz opis praw akcjonariuszy i sposobu ich wykonywania, w szczególności zasady wynikające z regulaminu walnego zgromadzenia, jeżeli taki regulamin został uchwalony, o ile informacje w tym zakresie nie wynikają wprost z przepisów prawa

 

Walne Zgromadzenie Akcjonariuszy Spółki działa w oparciu o uregulowania zawarte w Kodeksie spółek handlowych i Statucie Spółki. Sposób działania walnego zgromadzenia i jego zasadnicze uprawnienia określa Regulamin Walnego Zgromadzenia Akcjonariuszy Stalprodukt S.A., zatwierdzony Uchwałą Nr XXVI/16/2010 WZA z dnia 25.06.2010 r.

 

Zgodnie z § 2 Regulaminu WZA:

 

1.      Walne zgromadzenie może być zwyczajne lub nadzwyczajne.

2.      Zwyczajne walne zgromadzenie zwołuje Zarząd Spółki na podstawie przyjętej uchwały
w terminie przypadającym nie później niż sześć miesięcy po upływie każdego roku obrotowego.

3.      Nadzwyczajne walne zgromadzenie zwołuje Zarząd Spółki z własnej inicjatywy lub na wniosek akcjonariusza lub akcjonariuszy reprezentujących co najmniej jedną dwudziestą kapitału zakładowego. Żądanie zwołania nadzwyczajnego walnego zgromadzenia akcjonariusz lub akcjonariusze zobowiązani są złożyć Zarządowi Spółki na piśmie lub w postaci elektronicznej na obowiązujący w Spółce adres poczty elektronicznej:  walne.zgromadzenie@stalprodukt.pl.
W przypadku złożenia wniosku w postaci elektronicznej Zarząd Spółki jest uprawniony do podjęcia niezbędnych działań w celu sprawdzenia wiarygodności złożonego wniosku. W przypadku powzięcia przez Zarząd Spółki wątpliwości, co do pochodzenia wniosku Akcjonariusz lub Akcjonariusze zobowiązani są na wezwanie Spółki przedstawić oświadczenia lub dokumenty potwierdzające uprawnienie do złożenia wniosku.

4.      Rada nadzorcza może zwołać zwyczajne walne zgromadzenie, jeżeli Zarząd Spółki nie zwoła go w terminie określonym w przepisach kodeksu spółek handlowych lub w statucie, oraz nadzwyczajne walne zgromadzenie, jeżeli zwołanie go uzna za wskazane.

5.      Akcjonariusze mają prawo zwołać nadzwyczajne walne zgromadzenie na podstawie upoważnienia przez Sąd Rejestrowy, jeżeli w terminie 2 tygodni od dnia przedstawienia żądania Zarządowi, zgromadzenie nie zostało zwołane. Sąd wzywa Zarząd do złożenia oświadczenia oraz wyznacza przewodniczącego i datę zgromadzenia.

6.      Akcjonariusze reprezentujący co najmniej połowę kapitału zakładowego lub co najmniej połowę ogółu głosów w spółce mogą zwołać nadzwyczajne walne zgromadzenie. Akcjonariusze wyznaczają przewodniczącego zgromadzenia.

 

Zgodnie z § 3 Regulaminu WZA:

 

1.      Walne zgromadzenie może podejmować uchwały jedynie w sprawach objętych porządkiem obrad.

2.      Szczegółowy porządek obrad ustala Zarząd Spółki i podaje w ogłoszeniu.

3.      Akcjonariusz lub akcjonariusze reprezentujący co najmniej jedną dwudziestą kapitału zakładowego mogą żądać umieszczenia określonych spraw w porządku obrad najbliższego walnego zgromadzenia. Żądanie powinno zostać zgłoszone zarządowi nie później niż na dwadzieścia jeden dni przed wyznaczonym terminem zgromadzenia. Żądanie powinno zawierać uzasadnienie lub projekt uchwały dotyczącej proponowanego punktu porządku obrad. Żądanie może zostać złożone w postaci elektronicznej.

4.      Akcjonariusz lub akcjonariusze reprezentujący co najmniej jedną dwudziestą kapitału zakładowego mogą przed terminem walnego zgromadzenia zgłaszać Spółce na piśmie lub przy wykorzystaniu środków komunikacji elektronicznej projekty uchwał dotyczące spraw wprowadzonych do porządku obrad walnego zgromadzenia lub spraw, które mają zostać wprowadzone do porządku obrad. Spółka niezwłocznie ogłasza projekty uchwał na stronie internetowej.

5.      W sprawach nie objętych porządkiem obrad - uchwały powziąć nie można, chyba że cały kapitał zakładowy jest reprezentowany na walnym zgromadzeniu, a nikt z obecnych nie wniósł sprzeciwu co do powzięcia uchwały.

6.      Każdy z akcjonariuszy podczas walnego zgromadzenia może zgłaszać projekty uchwał dotyczące spraw wprowadzonych do porządku obrad.

7.      Wniosek o zwołanie nadzwyczajnego walnego zgromadzenia oraz wnioski o charakterze porządkowym mogą być uchwalane, chociaż nie były umieszczane na porządku obrad.

Z kolei zgodnie § 31 Statutu Spółki:

 

1.      Walne Zgromadzenie może podejmować uchwały jedynie w sprawach objętych porządkiem obrad.

2.      Porządek obrad ustala Zarząd Spółki.

3.      Akcjonariusz lub akcjonariusze reprezentujący co najmniej jedną dwudziestą kapitału zakładowego mogą żądać umieszczenia określonych spraw w porządku obrad najbliższego Walnego Zgromadzenia. Żądani e powinno zostać zgłoszone Zarządowi nie później niż na dwadzieścia jeden dni przed wyznaczonym terminem zgromadzenia. Żądanie powinno zawierać uzasadnienie lub projekt uchwały dotyczącej proponowanego punktu porządku obrad. Żądanie może zostać złożone w postaci elektronicznej.

4.      Akcjonariusz lub akcjonariusze reprezentujący co najmniej jedną dwudziestą kapitału zakładowego mogą przed terminem Walnego Zgromadzenia zgłaszać Spółce na piśmie lub przy wykorzystaniu środków komunikacji elektronicznej projekty uchwał dotyczące spraw wprowadzonych do porządku obrad Walnego Zgromadzenia lub spraw, które mają zostać wprowadzone do porządku obrad. Spółka niezwłocznie ogłasza projekty uchwał na stronie internetowej.

5.      Każdy z akcjonariuszy może podczas Walnego Zgromadzenia zgłaszać projekty uchwał dotyczące spraw wprowadzonych do porządku obrad.

 

Do kompetencji Walnego Zgromadzenia należy ( § 36 Statutu):

 

1.      Odwołanie Prezesa Zarządu.

2.      Rozpatrywanie i zatwierdzanie rocznego sprawozdania finansowego Spółki, rocznego sprawozdania Zarządu z działalności Spółki, a także skonsolidowanego sprawozdania finansowego Grupy Kapitałowej.

3.      Zatwierdzenie „Polityki wynagrodzeń Członków Zarządu i Rady Nadzorcze”.

4.      Opiniowanie sprawozdań o wynagrodzeniach Członków Zarządu i Rady Nadzorczej.

5.      Decydowanie o podziale zysków lub o sposobie pokrycia strat.

6.      Udzielanie władzom Spółki absolutorium.

7.      Zmiana statutu Spółki.

8.      Zmniejszanie lub zwiększanie kapitału akcyjnego Spółki.

9.      Zmiana przedmiotu przedsiębiorstwa Spółki.

10.  Połączenie Spółki lub przekształcenie Spółki.

11.  Likwidacja Spółki, wybór likwidatorów oraz ustalenie podziału majątku Spółki po likwidacji.

12.  Emisja obligacji.

13.  Postanowienia dotyczące roszczeń o naprawienie szkody wyrządzonej przy zawiązywaniu Spółki
i sprawowaniu zarządu albo nadzoru.

14.  Decydowanie o wykorzystaniu kapitału zapasowego oraz decydowanie o utworzeniu
i przeznaczeniu kapitałów rezerwowych.

15.  Inne kompetencje należące z mocy kodeksu spółek handlowych do wyłącznej właściwości zgromadzenia, za wyjątkiem wyrażania zgody na nabycie i zbycie nieruchomości, użytkowania wieczystego lub udziału w nieruchomości, co zostało przekazane do kompetencji Rady Nadzorczej.

 

 

k)opis działania organów zarządzających, nadzorujących lub administrujących emitenta oraz ich komitetów, wraz ze wskazaniem składu osobowego tych organów i zmian, które w nich zaszły w ciągu ostatniego roku obrotowego, z uwzględnieniem lit. l

 

Zarząd

 

Zarząd Spółki działa w oparciu o przepisy kodeksu spółek handlowych, Statutu oraz Regulaminu Zarządu zatwierdzonego Uchwała Rady Nadzorczej nr 12/XII/2020 z dn. 9.10.2020 r. Zgodnie z
§ 16 Statutu, Zarząd Spółki składa się z dwóch do czterech osób, powoływanych na okres trzech lat przez Radę Nadzorczą.

 

W 2021 roku Zarząd Stalprodukt S.A. pracował w składzie:

 

Pan Piotr Janeczek – Prezes Zarządu-Dyrektor Generalny
Pan Łukasz Mentel – Członek Zarządu-Dyrektor Finansowy
 

Szczegółowy tryb działania Zarządu, a także sprawy wymagające uchwały Zarządu oraz sprawy, które mogą załatwiać w imieniu Zarządu poszczególni jego Członkowie, określa Regulamin Zarządu.

 

Rada Nadzorcza

 

Organem nadzorującym emitenta jest Rada Nadzorcza, która może składać się od 5 do 7 osób
(w obecnej kadencji Rada Nadzorcza liczy 5 osób).

 

W skład Rady Nadzorczej w 2021 roku wchodzili:

 

·         Stanisłw Kurnik – Przewodniczący

·         Sanjay Samaddar –Wiceprzewodniczący Rady Nadzorczej

·         Magdalena Janeczek –Sekretarz Rady Nadzorczej

·         Agata Sierpińska-Sawicz – Członek Rady Nadzorczej

·         Romuald Talarek – Członek Rady Nadzorczej

 

Rada zbiera się raz na kwartał lub częściej na zaproszenie Przewodniczącego. Ponadto posiedzenie Rady musi być zwołane na pisemne żądanie trzech członków Rady, złożone na ręce Przewodniczącego, lub na żądanie Zarządu.

 

Do szczególnych obowiązków Rady należy ( § 28 Statutu) :

1)   Wybór Prezesa i Członków Zarządu. Odwołanie Członków Zarządu, za wyjątkiem Prezesa Zarządu.

2)   Ocena sprawozdania finansowego, sprawozdania Zarządu z działalności Spółki oraz wniosków Zarządu co do podziału zysku lub pokrycia straty za ubiegły rok obrotowy.

3)   Rozpatrywanie bilansów obejmujących okresy kwartalne z prawem czynienia uwag
z żądaniem wyjaśnień od Zarządu, sprawdzanie ksiąg handlowych i kasy Spółki w każdym czasie według swego uznania.

4)   Składanie Walnemu Zgromadzeniu Akcjonariuszy sprawozdania z wykonania obowiązków w roku obrotowym.

5)   Zawieszanie w czynnościach z ważnych powodów Prezesa i członków Zarządu.

6)   Delegowanie swoich Członków do czasowego wykonywania czynności Członków Zarządu, niemogących sprawować swoich czynności.

7)   Zatwierdzanie Regulaminu Zarządu Spółki oraz Regulaminu Organizacyjnego przedsiębiorstwa Spółki.

8)   Wyrażanie zgody na nabycie przez Spółkę akcji lub udziałów w innej Spółce a także na zbycie tamtych akcji lub udziałów.

9)   Wyrażenie zgody na wniesienie części majątku Spółki o charakterze aportu do innej spółki.

10)    Wyrażanie zgody na zawarcie przez Spółkę umowy długoterminowej zobowiązującej Spółkę do świadczenia przekraczającego wartość 10% kapitału własnego.

11)    Wyrażanie zgody na zbycie środków trwałych przez Spółkę, których wartość przekracza
1% kapitału własnego oraz na dokonywanie darowizny przekraczającej wysokość
50.000 złotych.

12)    Uchwalanie na wniosek Zarządu planów przedsiębiorstwa Spółki.

13)    Wybór biegłego rewidenta przeprowadzającego badanie sprawozdania finansowego Spółki.

14)  Uchwalanie „Regulaminu świadczeń i wynagradzania Zarządu” zgodnie z zatwierdzoną przez Walne Zgromadzenie „Polityką wynagrodzeń Członków Zarządu i Rady Nadzorczej” zawierającego szczegółowe zasady i kryteria wynagrodzenia.

15)  Składanie Walnemu Zgromadzeniu corocznego sprawozdania o wynagrodzeniach członków Zarządu i Rady Nadzorczej począwszy od następnego roku po przyjęciu „Polityki wynagrodzeń Członków Zarządu i Rady Nadzorczej”.

16)  Powoływanie Komitetu Audytu (o ile taki obowiązek wynika z powszechnie obowiązujących przepisów prawa). W takim przypadku Rada Nadzorcza uchwala regulamin Komitetu Audytu, w którym określa szczegółowe zasady jego funkcjonowania.

17)  Wyrażenie zgody na nabycie i zbycie nieruchomości, użytkowania wieczystego lub udziału w nieruchomości.

18)  Opracowanie procedury okresowej oceny istotnych transakcji z podmiotami powiązanymi w rozumieniu ustawy z dnia 16 października 2019 roku o zmianie ustawy o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych oraz niektórych innych ustaw ( Dz. U. 2019 poz. 2217).

19)  Dokonywanie oceny i wyrażanie zgody na zawarcie istotnych transakcji z podmiotami powiązanymi, o których mowa w ust. 18 powyżej. 

20)  Składanie okresowych sprawozdań z oceny istotnych transakcji Spółki, o których mowa w ust.18 powyżej.

 

W ramach Rady Nadzorczej funkcjonuje Komitet Audytu. W jego wchodzą następujące osoby:

1)      Pani Agata Sierpińska-Sawicz – Przewodnicząca

2)      Pan Romuald Talarek – Zastępca

3)      Pani Magdalena Janeczek – Członek 

 

l)      w odniesieniu do komitetu audytu albo odpowiednio rady nadzorczej lub innego organu nadzorczego lub kontrolującego w przypadku wykonywania przez ten organ obowiązków komitetu audytu wskazanie:

 

–     osób spełniających ustawowe kryteria niezależności

Ustawowe kryteria niezależności spełnia w Komitecie Audytu 2 jego członków, tj.:

-        Pani Agata Sierpińska-Sawicz;

-        Pan Romuald Talarek.

 

–     osób posiadających wiedzę i umiejętności w zakresie rachunkowości lub badania sprawozdań finansowych, ze wskazaniem sposobu ich nabycia

 

Osobą posiadającą wiedzę i umiejętności w zakresie rachunkowości lub badania sprawozdań finansowych jest Pani Agata Sierpińska-Sawicz, która posiada tytuł doktora nauk ekonomicznych. Wiedzę tę nabyła w trakcie studiów magisterskich w Akademii Ekonomicznej w Krakowie, a następnie studiów doktoranckich w Szkole Głównej Handlowej w Warszawie.

Problematyka badawcza, jaką zajmowała się w trakcie studiów, obejmowała takie zagadnienia jak: analiza finansowa przedsiębiorstwa, controlling, zarządzanie finansami przedsiębiorstw, ekonomika przedsiębiorstwa, analiza finansowa. Z kolei prowadzona przez nią działalność dydaktyczna obejmuje analizę finansową oraz controlling.

 

–     osób posiadających wiedzę i umiejętności z zakresu branży, w której działa emitent,
ze wskazaniem sposobu ich nabycia

 

Wiedzę i umiejętności z zakresu branży metalurgicznej, w jakiej działa Stalprodukt S.A., posiada Pan Romuald Talarek, posiadający tytuł doktora nauk technicznych.  Swoją wiedzę pozyskał w trakcie studiów magisterskich Na Uniwersytecie Śląskim (kierunek fizyka, specjalność – fizyka ciała stałego), a następnie doktoranckich (specjalność metalurgia) – na Politechnice Śląskiej. Odbył także studia podyplomowe (specjalność fizyka metali i metaloznawstwo) w Akademii Górniczo-Hutniczej w Krakowie. Posiada udokumentowane szkolenia i kursy w zakresie zarządzania i organizacji produkcji, technologii i sterowania jakością, systemów informatycznych, nowoczesnych technologii w hutnictwie.

 

Swoje umiejętności nabywał w trakcie pracy w firmach w branży hutniczej (Huta Batory w Chorzowie oraz firma Batorex Sp. z o.o.). Pan R. Talarek był także wieloletnim prezesem Hutniczej Izby Przemysłowo-Handlowej w Katowicach.

 

W trakcie swoje kariery zawodowej był także członkiem kilku zespołów i rad programowych przy różnych ministerstwach oraz działał w komitetach międzynarodowych i branżowych organizacjach stalowych (np. EUROFER i ESTA).

 

–     czy na rzecz emitenta były świadczone przez firmę audytorską badającą jego sprawozdanie finansowe dozwolone usługi niebędące badaniem i czy w związku z tym dokonano oceny niezależności tej firmy audytorskiej oraz wyrażano zgodę na świadczenie tych usług

 

Firma audytorska Polscy Biegli Sp. z o.o., badająca sprawozdanie finansowe Stalprodukt S.A., wykonała na rzecz Spółki usługę atestacyjną polegającą na przeprowadzeniu badania i oceny sprawozdania o wynagrodzeniach Zarządu i Rady Nadzorczej Stalprodukt S.A. za 2020 rok. Rada Nadzorcza dokonała oceny niezależności tej firmy audytorskiej oraz wyraziła zgodę na świadczenie tej usługi.

 

–     głównych założeń opracowanej polityki wyboru firmy audytorskiej do przeprowadzania badania oraz polityki świadczenia przez firmę audytorską przeprowadzającą badanie, przez podmioty powiązane z tą firmą audytorską oraz przez członka sieci firmy audytorskiej dozwolonych usług niebędących badaniem

 

Najważniejsze założenia polityki wyboru firmy audytorskiej:

 

zgodnie z regulacjami obowiązującymi Spółkę, wyboru podmiotu uprawnionego do badania dokonuje Rada Nadzorcza, działając na podstawie rekomendacji Komitetu Audytu;
zakazane jest wprowadzanie jakichkolwiek klauzul umownych, które nakazywałyby Radzie Nadzorczej wybór podmiotu uprawnionego do badania spośród określonej kategorii lub wykazu podmiotów uprawnionych do badania;
·         Rada Nadzorcza podczas dokonywania finalnego wyboru, a Komitet Audytu na etapie przygotowywania rekomendacji, kierują się m.in. następującymi wytycznymi dotyczącymi podmiotu uprawnionego do badania:

-        cena zaproponowana przez podmiot uprawniony do badania;

-        możliwość zapewnienia świadczenia pełnego zakresu usług określonych przez Stalprodukt S.A. (badanie sprawozdań jednostkowych, badania sprawozdań skonsolidowanych, przeglądy etc.);

-        dotychczasowe doświadczenie podmiotu w badaniu sprawozdań jednostek o podobnym do Grupy Stalprodukt S.A. profilu działalności;

-        dotychczasowe doświadczenie podmiotu w badaniu sprawozdań jednostek zainteresowania publicznego;

-        kwalifikacje zawodowe i doświadczenie osób bezpośrednio zaangażowanych w prowadzone badanie;

-        dostępność wykwalifikowanych specjalistów z zakresu zagadnień specyficznych w sprawozdaniach finansowych, takich jak wycena rezerw aktuarialnych, wycena instrumentów pochodnych, analiza zagadnień podatkowych,

-        zapewnienie przeprowadzenia badania zgodnie z Międzynarodowymi Standardami Rewizji Finansowej i Usług Atestacyjnych oraz przestrzegania Międzynarodowego Standardu Kontroli Jakości 1;

-        potwierdzenie niezależności podmiotu uprawnionego do badania już na etapie procedury wyboru potwierdzenie to powinno dotyczyć Grupy Stalprodukt S.A.

 

Najważniejsze założenia Polityki w zakresie świadczenia dodatkowych usług przez firmę audytorską, podmiot powiązany z firmą audytorską lub członka jego sieci.

 

Biegły rewident lub firma audytorska przeprowadzający ustawowe badania Stalprodukt S.A. ani żaden z członków sieci, do której należy biegły rewident lub firma audytorska, nie mogą świadczyć bezpośrednio ani pośrednio na rzecz badanej jednostki, jej jednostki dominującej ani jednostek przez nią kontrolowanych żadnych zabronionych usług niebędących badaniem sprawozdań finansowych
w następujących okresach:

a) w okresie od rozpoczęcia badanego okresu do wydania sprawozdania z badania; oraz

b) w roku obrotowym bezpośrednio poprzedzającym okres, o którym mowa w lit. a);

 

Przez usługi zabronione należy rozumieć zdefiniowane w art. 5 ROZPORZĄDZENIA PARLAMENTU EUROPEJSKIEGO I RADY (UE) NR 537/2014 z dnia 16 kwietnia 2014 r.
w sprawie szczegółowych wymogów dotyczących stawowych badań sprawozdań finansowych jednostek interesu publicznego, uchylające decyzję Komisji 2005/909/W w związku z art. 136 ustawy z dnia 11 maja 2017 roku o biegłych rewidentach.

 

Świadczenie usług dodatkowych, niezabronionych o których mowa w art. 136 ust. 2 ustawy z dnia
11 maja 2017 roku o biegłych rewidentach możliwe jest po uzyskaniu zgody Komitetu Audytu, na podstawie dokonanej przez niego oceny zagrożeń, zabezpieczeń niezależności. Komitet Audytu może wydać stosowne wytyczne co do korzystania z tych usług. 

 

–     czy rekomendacja dotycząca wyboru firmy audytorskiej do przeprowadzenia badania spełniała obowiązujące warunki, a w przypadku gdy wybór firmy audytorskiej nie dotyczył przedłużenia umowy o badanie sprawozdania finansowego – czy rekomendacja ta została sporządzona w następstwie zorganizowanej przez emitenta procedury wyboru spełniającej obowiązujące kryteria

 

Rekomendacja dotycząca wyboru firmy audytorskiej do przeprowadzenia badania spełniała obowiązujące warunki. Ponadto, rekomendacja ta została sporządzona w następstwie zorganizowanej przez emitenta procedury spełniającej obowiązujące kryteria.

 

–     liczby odbytych posiedzeń komitetu audytu albo posiedzeń rady nadzorczej lub innego organu nadzorującego lub kontrolującego poświęconych wykonywaniu obowiązków komitetu audytu

 

W roku 2021 Komitet Audytu odbył 3 posiedzenia stacjonarne i 3 zdalne.

 

–     w przypadku wykonywania obowiązków komitetu audytu przez radę nadzorczą lub inny organ nadzorujący lub kontrolujący – które z ustawowych warunków dających możliwość skorzystania z tej możliwości zostały spełnione, wraz z przytoczeniem odpowiednich danych

 

Nie dotyczy. W przypadku Stalproduktu obowiązki te były wykonywane przez Komitet Audytu.

 

m) opis polityki różnorodności stosowanej do organów administrujących, zarządzających
i nadzorujących emitenta

 

Zarząd przyjął do stosowania Politykę różnorodności w odniesieniu do władz spółki i jej kluczowych menedżerów, jednak w stosunku do Zarządu nie została ona przyjęta przez Radę Nadzorczą, a w stosunku do Rady, nie została ona przyjęta przez walne zgromadzenie. Osoby uprawnione do wyboru członków organów Spółki mają na uwadze zapewnienie różnorodności składu poszczególnych organów, w tym różnorodności pod względem płci, niemniej podstawowym kryterium są posiadane przez kandydatów zdolności, doświadczenie oraz kompetencje.

Natomiast polityka ta nie przewiduje obligatoryjnego zróżnicowania organów spółki
(tj. Zarządu i Rady Nadzorczej) pod względem płci na poziomie co najmniej 30%. W opinii Zarządu osiągnięcie takiego zróżnicowania w przypadku Zarządu jest obecnie praktycznie niemożliwe. O ile zróżnicowanie to w przypadku Rady Nadzorczej dla jej obecnej kadencji wynosi nawet 40%, o tyle w przypadku 2-osobowego Zarządu przyjęcie takiego postulatu oznaczałoby, iż jeden z członków zarządu musiałby być zastąpiony przez osobę płci żeńskiej lub skład zarządu musiałby być celowo poszerzony o dodatkowego członka (osobę płci żeńskiej).

Biorąc pod uwagę fakt, iż skład zarządu odzwierciedla aktualną strukturę organizacyjną (której kształt wydaje się optymalny i został wypracowany w wyniku wieloletnich doświadczeń i obserwacji) oraz podział w niej kompetencji poszczególnych członków zarządu (którzy pełnią w niej również określone funkcje – tj. dyrektora generalnego oraz dyrektora finansowego), zmiany w tym zakresie są niecelowe i w praktyce trudne do zrealizowania. Ponadto, poszerzanie składu zarządu oznaczałoby także zwiększenie kosztów wynagrodzeń tego organu Spółki, co również nie znajduje uzasadnienia.

 

 

